 
तपःस्वाध्यायनिरतं तपस्वी वाग्विदां वरम् |
नारदं परिपप्रच्छ वाल्मीकिर्मुनिपुङ्गवम् || १-१-१  
को न्वस्मिन् साम्प्रतं लोके गुणवान् कश्च वीर्यवान् |
धर्मज्ञश्च कृतज्ञश्च सत्यवाक्यो दृढव्रतः 
|| १-१-२  
चारित्रेण च को युक्तः सर्वभूतेषु को हितः |
विद्वान् कः कः समर्थश्च कश्चैकप्रियदर्शनः || १-१-३  
आत्मवान् को जितक्रोधो  द्युतिमान् कोऽनसूयकः |
कस्य बिभ्यति देवाश्च जातरोषस्य संयुगे || १-१-४  
एतदिच्छाम्यहं श्रोतुं परं कौतूहलं हि मे |
महर्षे त्वं समर्थोऽसि ज्ञातुमेवंविधं नरम् 
|| १-१-५  
श्रुत्वा चैतत्त्रिलोकज्ञो वाल्मीकेर्नारदो वचः |श्रूयतामिति चामन्त्र्य प्रहृष्टो वाक्यमब्रवीत् 
|| १-१-६  
बहवो दुर्लभाश्चैव ये त्वया कीर्तिता गुणाः |मुने वक्ष्याम्यहं बुद्ध्वा तैर्युक्तः श्रूयतां नरः 
|| १-१-७  
इक्ष्वाकुवंशप्रभवो रामो नाम जनैः श्रुतः |नियतात्मा महावीर्यो द्युतिमान् धृतिमान् वशी || १-१-८  
बुद्धिमान्नीतिमान्वाग्ग्मी श्रीमान् शत्रुनिबर्हणः |विपुलांसो महाबाहुः कम्बुग्रीवो महाहनुः || 
१-१-९  
महोरस्को महेष्वासो गूढजत्रुररिन्दमः |आजानुबाहुः सुशिराः सुललाटः सुविक्रमः || १-१-१०  
समः समविभक्ताङ्गः स्निग्धवर्णः प्रतापवान् |पीनवक्षा विशालाक्षो लक्ष्मीवान् शुभलक्षणः || १-१-११  
धर्मज्ञः सत्यसन्धश्च प्रजानां च हिते रतः |यशस्वी ज्ञानसंपन्नः शुचिर्वश्यः समाधिमान् || १-१-१२  
प्रजापतिसमः श्रीमान् धाता रिपुनिषूदनः |रक्षिता जीवलोकस्य धर्मस्य परिरक्षिता|| १-१-१३  
रक्षिता स्वस्य धर्मस्य स्वजनस्य च रक्षिता |वेदवेदाङ्गतत्त्वज्ञो धनुर्वेदे च निष्ठितः || १-१-१४  
सर्वशास्त्रार्थतत्त्वज्ञः स्मृतिमान् प्रतिभानवान् |सर्वलोकप्रियः साधुरदीनात्मा विचक्षणः || 
१-१-१५  
सर्वदाभिगतः सद्भिः समुद्र इव सिन्धुभिः |आर्यः सर्वसमश्चैव सदैव प्रियदर्शनः || १-१-१६  
स च सर्वगुणोपेतः कौसल्यानन्दवर्धनः |समुद्र इव गाम्भीर्ये धैर्येण हिमवानिव || १-१-१७  
विष्णुना सदृशो वीर्ये सोमवत्प्रियदर्शनः |कालाग्निसदृशः क्रोधे क्षमया पृथिवीसमः || १-१-१८
धनदेन समस्त्यागे सत्ये धर्म इवापरः |  
तमेवं गुणसम्पन्नं रामं सत्यपराक्रमम् || १-१-१९ज्येष्ठं श्रेष्ठगुणैर्युक्तं प्रियं दशरथस्सुतम् 
 |प्रकृतीनां हितैर्युक्तं प्रकृतिप्रियकाम्यया || १-१-२०यौवराज्येन संयोक्तुमैच्छत् 
प्रीत्या महीपतिः |  
तस्याभिषेकसंभारान् दृष्ट्वा भार्याथ कैकयी || १-१-२१पुर्वं दत्तवरा देवी वरमेनमयाचत |
विवासनं च रामस्य भरतस्याभिषेचनम् || १-१-२२  
स सत्यवचनाद् राजा धर्मपाशेन संयतः |विवासयामास सुतं रामं दशरथः प्रियम् || १-१-२३  
स जगाम वनं वीरः प्रतिज्ञामनुपालयन् |पितुर्वचननिर्देशात् कैकेय्याः प्रियकारणात् || १-१-२४  तं व्रजन्तं प्रियो भ्राता लक्ष्मणोऽनुजगाम ह |स्नेहाद्विनयसम्पन्नः सुमित्रानन्दवर्धनः || १-१-२५
भ्रातरं दयितो भ्रातुः सौभ्रात्रमनुदर्शयन् |  
रामस्य दयिता भार्या नित्यं प्राणसमा हिता || १-१-२६जनकस्य कुले जाता देवमायेव निर्मिता | 
सर्वलक्षणसम्पन्ना नारीणामुत्तमा वधूः || १-१-२७सीताप्यनुगता रामं शशिनं रोहिणी यथा |  
पौरैरनुगतो दूरं पित्रा दशरथेन च || १-१-२८शृङ्गिबेरपुरे सूतं गङ्गाकूले व्यसर्जयत् |गुहमासाद्य धर्मात्मा निषादाधिपतिं प्रियम् || १-१-२९गुहेन सहितो रामो लक्ष्मणेन च सीतया |  
ते वनेन वनं गत्वा नदीस्तीर्त्वा बहूदकाः || १-१-३०चित्रकूटमनुप्राप्य भरद्वाजस्य शासनात् |
रम्यमावसथं कृत्वा रममाणा वने त्रयः || १-१-३१देवगन्धर्वसंकाशास्तत्र ते न्यवसन् सुखम् |  
चित्रकूटं गते रामे पुत्रशोकातुरस्तदा || १-१-३२राजा दशरथः स्वर्गं जगाम विलपन् सुतम् |  
मृते तु तस्मिन् भरतो वसिष्ठप्रमुखैर्द्विजैः || १-१-३३नियुज्यमानो राज्याय नैच्छद् राज्यं महाबलः 
|स जगाम वनं वीरो रामपादप्रसादकः || १-१-३४  
गत्वा तु स महात्मानं रामं सत्यपराक्रमम् |अयाचद्भ्रातरं राममार्यभावपुरस्कृतः || १-१-३५
त्वमेव राजा धर्मज्ञ इति रामं वचोऽब्रवीत् |  
रामोऽपि परमोदारः सुमुखः सुमहायशाः || १-१-३६न चैच्छत्पितुरादेशाद्राज्यं रामो महाबलः |  
पादुके चास्य राज्याय न्यासं दत्त्वा पुनः पुनः || १-१-३७निवर्तयामास ततो भरतं भरताग्रजः |  
स काममनवाप्यैव रामपादावुपस्पृशन् || १-१-३८नन्दिग्रामेऽकरोद्राज्यं रामागमनकाङ्क्षया |  
गते तु भरते श्रीमान् सत्यसन्धो जितेन्द्रियः || १-१-३९रामस्तु पुनरालक्ष्य नागरस्य जनस्य च |
तत्रागमनमेकाग्रो दण्डकान्प्रविवेश ह |१-१-४०  
प्रविश्य तु महारण्यं रामो राजीवलोचनः |विराधं राक्षसं हत्वा शरभङ्गं ददर्श ह || १-१-४१सुतीक्ष्णं चाप्यगस्त्यं च अगस्त्यभ्रातरं तथा |  
अगस्त्यवचनाच्चैव जग्राहैन्द्रं शरासनम् || १-१-४२खड्गं च परमप्रीतस्तूणी चाक्षयसायकौ |  
वसतस्तस्य रामस्य वने वनचरैः सह  || १-१-४३ऋषयोऽभ्यागमन्सर्वे वधायासुररक्षसाम् |  
स तेषां प्रतिशुश्राव राक्षसानां तथा वने  || १-१-४४
प्रतिज्ञातश्च रामेण वधः संयति रक्षसाम् |
ऋषीणामग्निकल्पानां दण्डकारण्यवासिनाम् || १-१-४५  
तेन तत्रैव वसता जनस्थाननिवासिनी  |विरूपिता शूर्पणखा राक्षसी कामरूपिणी || १-१-४६  
ततः शूर्पणखावाक्यादुद्युक्तान् सर्वराक्षसान् |खरं त्रिशिरसं चैव दूषणं चैव राक्षसम् || १-१-४७
निजघान रणे रामस्तेषां चैव पदानुगान् |  
वने तस्मिन्निवसता जनस्थाननिवासिनाम् || १-१-४८रक्षसां निहतान्यासन् सहस्राणि चतुर्दश |  
ततो ज्ञातिवधं श्रुत्वा रावणः क्रोधमूर्छितः || १-१-४९सहायं वरयामास मारीचं नाम राक्षसम् |  
वार्यमाणः सुबहुशो मारीचेन स रावणः || १-१-५०न विरोधो बलवता क्षमो रावण तेन ते |  
अनादृत्य तु तद्वाक्यं रावणः कालचोदितः || १-१-५१जगाम सहमारीचस्तस्याश्रमपदं तदा |  
तेन मायाविना दूरमपवाह्य नृपात्मजौ || १-१-५२जहार भार्यां रामस्य गृध्रं हत्वा जटायुषम् |  
गृध्रं च निहतं दृष्ट्वा हृतां श्रुत्वा च मैथिलीम् || १-१-५३राघवः शोकसन्तप्तो विललापाकुलेन्द्रियः 
|  
ततस्तेनैव शोकेन गृध्रं दग्ध्वा जटायुषम् || १-१-५४मार्गमाणो वने सीतां राक्षसं संददर्श ह |
कबन्धं नाम रूपेण विकृतं घोरदर्शनम् || १-१-५५  
तं निहत्य महाबाहुर्ददाह स्वर्गतश्च सः |स चास्य कथयामास शबरीं धर्मचारिणीम् || १-१-५६श्रमणीं धर्मनिपुणामभिगच्छेति राघव |  
सोऽभ्यगच्छन्महातेजाः शबरीं शत्रुसूदनः || १-१-५७शबर्या पूजितः सम्यग्रामो दशरथात्मजः |  
पम्पातीरे हनुमता सङ्गतो वानरेण ह || १-१-५८हनुमद्वचनाच्चैव सुग्रीवेण समागतः |  
सुग्रीवाय च तत्सर्वं शंसद्रामो महाबलः || १-१-५९आदितस्तद्यथावृत्तं सीतायाश्च विशेषतः |  
नारदस्य तु तद्वाक्यं श्रुत्वा वाक्यविशारदः |
पूजयामास धर्मात्मा सहशिष्यो महामुनिः || १-२-१  
यथावत्पूजितस्तेन देवर्षिर्नारदस्तथा |
आपृच्छैवाभ्यनुज्ञातः स जगाम विहायसम् || १-२-२  
स मुहूर्तं गते तस्मिन्देवलोकं मुनिस्तदा |
जगाम तमसातीरं जाह्नव्यास्त्वविदूरतः || १-२-३  
स तु तीरं समासाद्य तमसाया महामुनिः |
शिष्यमाह स्थितं पार्श्वे दृष्ट्वा तीर्थमकर्दमम् || १-२-४  
अकर्दममिदं तीर्थं भरद्वाज निशामय |
रमणीयं प्रसन्नाम्बु सन्मनुष्यमनो यथा || १-२-५  
न्यस्यतां कलशस्तात दीयतां वल्कलं मम |
इदमेवावगाहिष्ये तमसातीर्थमुत्तमम् || १-२-६  
एवमुक्तो भरद्वाजो वाल्मीकेन महात्मना |
प्रायच्छत मुनेस्तस्य वल्कलं नियतो गुरोः || १-२-७  
स शिष्यहस्तादादाय वल्कलं नियतेन्द्रियः |
विचचार ह पश्यंस्तत्सर्वतो विपुलं वनम् || १-२-८  
तस्याभ्याशे तु मिथुनं चरन्तमनपायिनम् |
ददर्श भगवांस्तत्र क्रौञ्चयोश्चारुनिःस्वनम् || १-२-९  
तस्मात्तु मिथुनादेकं पुमांसं पापनिश्चयः |
जघान वैरनिलयो निषादस्तस्य पश्यतः || १-२-१०  
तं शोणितपरीताङ्गं वेष्टमानं महीतले |
भार्या तु निहतं दृष्ट्वा रुराव करुणां गिरम् || १-२-११
वियुक्ता पतिना तेन द्विजेन सहचारिणा |
ताम्रशीर्षेण मत्तेन पत्रिणा सहितेन वै | १-२-१२  
तथाविधं द्विजं दृष्ट्वा निषादेन निपातितम् |
ऋषेर्धर्मात्मनस्तस्य कारुण्यं समपद्यत || १-२-१३  
ततः करुणवेदित्वादधर्मोऽयमिति द्विजः |
निशाम्य रुदतीं क्रौञ्चीमिदं वचनमब्रवीत् || १-२-१४  
मा निषाद प्रतिष्ठां त्वमगमः शाश्वतीः समाः |
यत् क्रौञ्चमिथुनादेकमवधीः काममोहितम् || १-२-१५  
तस्यैवं ब्रुवतश्चिन्ता बभूव हृदि वीक्षतः |
शोकार्तेनास्य शकुनेः किमिदं व्याहृतं मया || १-२-१६  
चिन्तयन्स महाप्राज्ञश्चकार मतिमान्मतिम् |
शिष्यञ्चैवाब्रवीद्वाक्यमिदं स मुनिपुङ्गवः || १-२-१७  
पादबद्धोऽक्षरसमस्तन्त्रीलयसमन्वितः |
शोकार्तस्य प्रवृत्तो मे श्लोको भवतु नान्यथा || १-२-१८  
शिष्यस्तु तस्य ब्रुवतो मुनेर्वाक्यमनुत्तमम् |
प्रतिजग्राह संतुष्टस्तस्य तुष्टोऽभवद्मुनिः || १-२-१९  
सोऽभिषेकं ततः कृत्वा तीर्थे तस्मिन् यथाविधि |
तमेव चिन्तयन्नर्थमुपावर्तत वै मुनिः || १-२-२०  
भरद्वाजस्ततः शिष्यो विनीतः श्रुतवान् गुरोः |
कलशं पूर्णमादाय पृष्ठतोऽनुजगाम ह || १-२-२१  
स प्रविश्याश्रमपदं शिष्येण सह धर्मवित् |
उपविष्टः कथाश्चान्याश्चकार ध्यानमास्थितः || १-२-२२   
	श्रुत्वा वस्तु समग्रं तद्धर्मात्मा धर्मसंहितम् |
	व्यक्तमन्वेषते भूयो यद् वृत्तं तस्य धीमतः || १-३-१  
	उपस्पृश्योदकं सम्यक् मुनिः स्थित्वा कृताञ्जलिः |
	प्राचीनाग्रेषु दर्भेषु धर्मेणान्वेषते गतिम् || १-३-२  
	रामलक्ष्मणसीताभी राज्ञा दशरथेन च |
	सभार्येण सराष्ट्रेण यत्प्राप्तं तत्र तत्त्वतः || १-३-३
	हसितं भाषितं चैव गतिर्या यच्च चेष्टितम् |
	तत्सर्वं धर्मवीर्येण यथावत्सम्प्रपश्यति || १-३-४  
	स्त्रीतृतीयेन च तथा यत्प्राप्तं चरता वने |
	सत्यसंधेन रामेण तत्सर्वं चान्ववेक्षितम् || १-३-५  
	ततः पश्यति धर्मात्मा तत्सर्वं योगमास्थितः |
	पुरा यत्तत्र निर्वृत्तं पाणावामलकं यथा || १-३-६  
	तत्सर्वं तत्त्वतो दृष्ट्वा धर्मेण स महामतिः |
	अभिरामस्य रामस्य चरितं कर्तुमुद्यतः || १-३-७
	कामार्थगुणसंयुक्तं धर्मार्थगुणविस्तरम् |
	समुद्रमिव रत्नाढ्यं सर्वश्रुतिमनोहरम् || १-३-८  
	स यथा कथितं पुर्वं नारदेन महात्मना |
	रघुवंशस्य चरितं चकार भगवान्मुनिः || १-३-९  
	जन्म रामस्य सुमहद् वीर्यं सर्वानुकूलताम् |
	लोकस्य प्रियतां क्षान्तिं सौम्यतां सत्यशीलताम् || १-३-१०  
नानाचित्रकथाश्चान्या विश्वामित्रसमागमे |
	जानक्याश्च विवाहं च धनुषश्च विभेदनम् ||१-३-११  
रामरामविवादं च गुणान्दाशरथेस्तथा |
	तदाभिषेकं रामस्य कैकेय्या दुष्टभावताम् ||१-३-१२  
	विघातं चाभिषेकस्य रामस्य च विवासनम् |
	राज्ञः शोकविलापं च परलोकस्य चाश्रयम् || १-३-१३  
	प्रकृतीनां विषादं च प्रकृतीनां विसर्जनम् |
	निषादाधिपसंवादं सूतोपावर्तनं तथा || १-३-१४  
	गङ्गायाश्चापि संतारं भरद्वाजस्य दर्शनम् |
	भरद्वाजाभ्यनुज्ञानाच्चित्रकूटस्य दर्शनम् || १-३-१५  
	वास्तुकर्म निवेशं च भरतागमनं तथा |
	प्रसादनं च रामस्य पितुश्च सलिलक्रियाम् || १-३-१६  
	पादुकाग्र्याभिषेकं च नन्द्रिग्रामनिवासनम् |
	दण्डकारण्यगमनं विराधस्य वधं तथा || १-३-१७  
	दर्शनं शरभङ्गस्य सुतीक्ष्णेन समागमम् |
	अनसूयासमाख्यां च अङ्गरागस्य चार्पणम् || १-३-१८  
	दर्शनं चाप्यगस्त्यस्य धनुषो ग्रहणं तथा |
	शुर्पणख्याश्च संवादं विरुपकरणं तथा || १-३-१९  
	वधं खरत्रिशिरसोरुत्थानं रावणास्य च |
	मारीचस्य वधं चैव वैदेह्या हरणं तथा || १-३-२०  
	राघवस्य विलापं च गृध्रराजनिबर्हणम् |
	कबन्धदर्शनं चैव पम्पायाश्चापि दर्शनम् ||१-३-२१   
प्राप्तराज्यस्य रामस्य वाल्मीकिर्भगवानृषिः |
चकार चरितं कृत्स्नं विचित्रपदमर्थवत् || १-४-१  
चतुर्विंशत्सहस्त्राणि श्लोकानामुक्तवानृषिः |
तथा सर्गशतान् पञ्च षट् काण्डानि तथोत्तरम् ||१-४-२  
कृत्वापि तन्महाप्राज्ञः सभविष्यं सहोत्तरम् |
चिन्तयामास कोन्वेतत्प्रयुञ्जीयादिति प्रभुः ||१-४-३  
तस्य चिन्तयमानस्य महर्षेर्भावितात्मनः |
अगृह्णीतां ततः पादौ मुनिवेषौ कुशीलवौ || १-४-४  
कुशीलवौ तु धर्मज्ञौ राजपुत्रौ यशस्विनौ |
भ्रातरौ स्वरसम्पन्नौ ददर्शाश्रमवासिनौ || १-४-५  
स तु मेधाविनौ दृष्ट्वा वेदेषु परिनिष्ठितौ |
वेदोपबृंहणार्थाय तावग्राहयत प्रभुः || १-४-६  
काव्यं रामायणं कृत्स्न्नं सीतायाश्चरितं महत् |
पौलस्त्यवधमित्येवं चकार चरितव्रतः || १-४-७  
पाठ्ये गेये च मधुरं प्रमाणैस्त्रिभिरन्वितम् |
जातिभिः सप्तभिर्बद्धं तन्त्रीलयसमन्वितम्  ||१-४-८  
रसैः शृंगारकरुणहास्यरौद्रभयानकैः |
वीरादिभी रसैर्युक्तं काव्यमेतदगायताम् ||१-४-९  
तौ तु गान्धर्वतत्त्वज्ञौ स्थानमूर्च्छनकोविदौ |
भ्रातरौ स्वरसम्पन्नौ गन्धर्वाविव रुपिणौ || १-४-१०  
रूपलक्षणसम्पन्नौ मधुरस्वरभाषिणौ |
बिम्बादिवोत्थितौ बिम्बौ रामदेहात्तथापरौ || १-४-११  
तौ राजपुत्रौ कार्त्स्न्येन धर्म्यमाख्यानमुत्तमम् |
वाचो विधेयं तत्सर्वं कृत्वा काव्यमनिन्दितौ || १-४-१२  
ऋषीणां च द्विजातीनां साधूनां च समागमे |
यथोपदेशं तत्त्वज्ञौ जगतुः सुसमाहितौ || १-४-१३  
महात्मानौ महाभागौ सर्वलक्षणलक्षितौ |
तौ कदाचित्समेतानामृषीणां भावितात्मनाम् |
मध्येसभं समीपस्थाविदं काव्यमगायताम् || १-४-१४  
तच्छ्रुत्वा मुनयः सर्वे बाष्पपर्याकुलेक्षणाः |
साधु साध्विति तावूचुः परं विस्मयमागताः || १-४-१५  
ते प्रीतमनसः सर्वे मुनयो धर्मवत्सलाः |
प्रशशंसुः प्रशस्तव्यौ गायमानौ कुशीलवौ || १-४-१६  
अहो गीतस्य माधुर्यं श्लोकानां च विशोषतः |
चिरनिर्वृत्तमप्येतत् प्रत्यक्षमिव दर्शितम् || १-४-१७  
प्रविश्य तावुभौ सुष्ठु तथा भावमगायताम् |
सहितौ मधुरं रक्तं सम्पन्नं स्वरसम्पदा  || १-४-१८  
सर्वा पूर्वमियं येषामासीत्कृत्स्ना वसुंधरा |
प्रजापतिमुपादाय नृपाणां जयशालिनाम् ||१-५-१
येषां स सगरो नाम सागरो येन खानितः |
षष्टिः पुत्रसहस्राणि यं यान्तं पर्यवारयन् ||१-५-२
इक्ष्वाकूणामिदं तेषां रज्ञां वंशे महात्मनाम् |
महदुत्पन्नमाख्यानं रामायणमिति श्रुतम् || १-५-३  
तदिदं वर्तयिष्यावः सर्वं निखिलमादितः |
धर्मकामार्थसहितं श्रोतव्यमनसूयया || १-५-४  
कोसलो नाम मुदितः स्फीतो जनपदो महान् |
निविष्टः सरयूतीरे प्रभूतधनधान्यवान् || १-५-५  
अयोध्या नाम नगरी तत्रासील्लोकविश्रुता |
मनुना मानवेन्द्रेण या पुरी निर्मिता स्वयम् || १-५-६  
आयता दश च द्वे च योजनानि महापुरी |
श्रीमती त्रीणि विस्तीर्णा सुविभक्ता महापथा || १-५-७  
राजमार्गेण महता सुविभक्तेन शोभिता |
मुक्तपुष्पावकीर्णेन जलसिक्तेन नित्यशः || १-५-८  
तां तु राजा दशरथो महाराष्ट्रविवर्धनः |
पुरीमावासयामास दिवं देवपतिर्यथा || १-५-९  
कवाटतोरणवतीं सुविभक्तान्तरापणाम् |
सर्वयन्त्रायुधवतीमुषितां सर्वशिल्पिभिः || १-५-१०  
सूतमागधसंबाधां श्रीमातीमतुलप्रभाम् |
उच्चाट्टालध्वजवतीं शतघ्नीशतसंकुलाम् || १-५-११  
वधूनाटकसंङ्घैश्च संयुक्तां सर्वतः पुरीम् |
उद्यानाम्रवणोपेतां महतीं सालमेखलाम् || १-५-१२  
दुर्गगंभीरपरिखां दुर्गामन्यैर्दुरासदाम् |
वाजिवारणसपूर्णां गोभिरुष्ट्रैः खरैस्तथा || १-५-१३   
			तस्यां पुर्यामयोध्यायां वेदवित्सर्वसंग्रहः |
			दीर्घदर्शी महातेजाः पौरजानपदप्रियः || १-६-१
			इक्ष्वाकूणामतिरथो यज्वा धर्मपरो वशी |
			महर्षिकल्पो राजर्षिः त्रिषु लोकेषु विश्रुतः || १-६-२
			बलवान्निहतामित्रो मित्रवान्विजितेन्द्रियः |
			धनैश्च संचयैश्चान्यैः शक्रवैश्रवणोपमः || १-६-३
			यथा मनुर्महातेजा लोकस्य परिरक्षिता |
			तथा दशरथो राजा लोकस्य परिरक्षिता || १-६-४  
			तेन सत्याभिसंधेन त्रिवर्गमनुतिष्ठता |
			पालिता सा पुरी श्रेष्ठा इन्द्रेणेवामरावती || १-६-५  
			तस्मिन्पुरवरे हृष्टा धर्मात्मानो बहुश्रुताः |
			नरास्तुष्टा धनैः स्वैः स्वैरलुब्धाः सत्यवादिनः ||१-६-६  
			नाल्पसंनिचयः कश्चिदासीत्तस्मिन्पुरोत्तमे |
			कुटुंबी यो ह्यसिद्धार्थोऽगवाश्वधनधान्यवान् || १-६-७  
			कामी वा न कदर्यो वा नृशंसः पुरुषः क्वचित् |
			द्रष्टुं शक्यमयोध्यायां नाविद्वान्न च नास्तिकः || १-६-८  
			सर्वे नराश्च नार्यश्च धर्मशीलाः सुसंयताः |
			उदिताः शीलवृत्ताभ्यां महर्षय इवामलाः || १-६-९  
			नाकुण्डली नामुकुटी नास्रग्वी नाल्पभोगवान् |
			नामृष्टो नानुलिप्ताङ्गो नासुगन्धश्च विद्यते || १-६-१०  
			नामृष्टभोजी नादाता नाप्यनङ्गदनिष्कधृक् |
			नाहस्ताभरणो वापि दृश्यते नाप्यनात्मवान् || १-६-११  
			नानाहिताग्निर्नायज्वा न क्षुद्रो वा न तस्करः |
			कश्चिदासीदयोध्यायां न चावृत्तो न संकरः || १-६-१२  
			स्वकर्मनिरता नित्यं ब्राह्मणा विजितेन्द्रियाः |
			दानाध्यानशीलाश्च संयताश्च प्रतिग्रहे || १-६-१३  
			न नास्तिको नानृतको न कश्चिदबहुश्रुतः |
			नासूयको न चाशक्तो नाविद्वान्विद्यते तदा || १-६-१४  
			नाषडङ्गविदत्रासीन्नाव्रतो नासहस्रदः |
			न दीनः क्षिप्तचित्तो वा व्यथितो वापि कश्चन ||१-६-१५  
			कश्चिन्नरो वा नारी वा नाश्रीमान्नाप्यरूपवान् |
			द्रष्टुं शक्यमयोध्यायां नापि राजन्यभक्तिमान् || १-६-१६  
			वर्णेष्वग्र्यचतुर्थेषु देवतातिथिपूजकाः |
			कृतज्ञाश्च वदान्याश्च शूरा विक्रमसंयुताः || १-६-१७  
			तस्यामात्या गुणैरासन्निक्ष्वाकोस्तु महात्मनः |
			मंत्रज्ञाश्चेङ्गितज्ञाश्च नित्यं प्रियहिते रताः || १-७-१  
			अष्टौ बभूवुर्वीरस्य तस्यामात्या यशस्विनः |
			शुचयश्चानुरक्ताश्च राजकृत्येषु नित्यशः || १-७-२  
			धृष्टिर्जयन्तो विजयो सुराष्ट्रो राष्ट्रवर्धनः |
			अकोपो धर्मपालश्च सुमंत्रश्चाष्टमोऽभवत् || १-७-३  
			ऋत्विजौ द्वावभिमतौ तस्यास्तामृषिसत्तमौ |
			वशिष्ठो वामदेवश्च मंत्रिणश्च तथापरे || १-७-४  
			सुयज्ञोऽप्यथ जाबालिः काश्यपोऽप्यथ गौतमः |
			मार्कण्डेयस्तु दीर्घायुस्तथा कात्यायनो द्विजः || १-७-५
			एतैर्ब्रह्मर्षिभिर्नित्यमृत्विजस्तस्य पौर्वकाः |  
			विद्याविनीता ह्रीमंतः कुशला नियतेन्द्रियाः || १-७-६
			श्रीमन्तश्च महात्मानः शास्त्रज्ञा धृढविक्रमाः |
			कीर्तिमन्तः प्रणिहिता यथावचनकारिणः || १-७-७
			तेजःक्षमायशःप्राप्ताः स्मितपूर्वाभिभाषिणः |  
			क्रोधात्कामार्थहेतोर्वा न ब्रूयुरनृतं वचः || १-७-८
			तेषामविदितं किंचित्स्वेषु नास्ति परेषु वा |
			क्रियमाणं कृतं वापि चारेणापि चिकीर्षितम् || १-७-९  
			कुशला व्यवहारेषु सौहृदेषु परीक्षिताः |
			प्राप्तकालं यथादण्डं धारयेयुः सुतेष्वपि || १-७-१०  
			कोशसंग्रहणे युक्ता बलस्य च परिग्रहे |
			अहितं चापि पुरुषं न हिंस्युरविदूषकम् || १-७-११  
			वीराश्च नियतोत्साहा राजशास्त्रमनुष्ठिताः |
			शुचीनां रक्षितारश्च नित्यं विषयवासिनाम् || १-७-१२  
			ब्रह्म क्षत्रमहिंसन्तस्ते कोशं समपूरयन् |
			सुतीक्ष्णदण्डाः संप्रेक्ष्य पुरुषस्य बलाबलम् || १-७-१३  
			शुचीनामेकबुद्धीनां सर्वेषां संप्रजानताम् |
			नासीत्पुरे वा राष्ट्रे वा मृषावादी नरः क्वचित् || १-७-१४  
तस्य चैवंप्रभावस्य धर्मज्ञस्य महात्मनः |
सुतार्थं तप्यमानस्य नासीद्वंशकरः सुतः || १-८-१  
चिन्तयानस्य तस्यैवं बुद्धिरासीन्महात्मनः |
सुतार्थं वाजिमेधेन किमर्थं न यजाम्यहम् || १-८-२  
स निश्चितां मतिं कृत्वा यष्टव्यमिति बुद्धिमान् |
मंत्रिभिः सह धर्मात्मा सर्वैरपि कृतात्मभिः || १-८-३
ततोऽब्रवीदिदं राजा सुमन्त्रं मंत्रिसत्तमम् |
शीघ्रमानय मे सर्वान् गुरूंस्तान्सपुरोहितान् || १-८-४  
ततः सुमंत्रः त्वरितं गत्वा त्वरितविक्रमः |
समानयत्स तान्सर्वान्समस्तान्वेदपारगान् || १-८-५
सुयज्ञं वामदेवं च जाबालिमथ काश्यपम् |
पुरोहितं वशिष्ठं च ये चाप्यन्ये द्विजोत्तमाः || १-८-६  
तान्पूजयित्वा धर्मात्मा राजा दशरथस्तदा |
इदं धर्मार्थसहितं श्लक्ष्णं वचनमब्रवीत् ||१-८-७  
मम लालप्यमानस्य सुतार्थं नास्ति वै सुखम् |
तदर्थं हयमेधेन यक्ष्यामीति मतिर्मम || १-८-८  
तदहं यष्टुमिच्छमि शास्त्रदृष्टेन कर्मणा |
कथं प्राप्स्याम्यहं कामं बुद्धिरत्र विचिन्त्यताम् || १-८-९  
ततः साध्विति तद्वाक्यं ब्राह्मणाः प्रत्यपूजयन् |
वशिष्ठप्रमुखाः सर्वे पार्थिवस्य मुखेरितम् || १-८-१०  
ऊचुश्च परमप्रीताः सर्वे दशरथं वचः |
संभाराः संभ्रियंतां ते तुरगश्च विमुच्यताम् || १-८-११  
सरय्वाश्चोत्तरे तीरे यज्ञभूमिर्विधीयताम् |
सर्वथा प्राप्स्यसे पुत्रानभिप्रेतांश्च पार्थिव || १-८-१२
यस्य ते धर्मिकी बुद्धिरियं पुत्रार्थमागता |  
ततस्तुष्टोऽभवद्राजा श्रुत्वैतद् द्विजभाषितम् || १-८-१३
अमात्यांश्चाब्रवीद्राजा हर्षपर्याकुलेक्षणः |
संभाराः संभ्रियंतां मे गुरूणां वचनादिह || १-८-१४  
समर्थाधिष्ठितश्चाश्वः सोपाध्यायो विमुच्यताम् |
सरय्वाश्चोत्तरे तीरे यज्ञभूमिर्विधीयताम् || १-८-१५  
एतच्छ्रुत्वा रहः सूतो राजानमिदमब्रवीत् |
श्रूयतां तत् पुरावृत्तं पुराणे च मया श्रुतम् || १-९-१  
ऋत्विग्भिरुपदिष्टोऽयं पुरावृत्तो मया श्रुतः |
सनत्कुमारो भगवान् पूर्वं कथितवान् कथाम् || १-९-२
ऋषीणां सन्निधौ राजंस्तव पुत्रागमं प्रति |  
काश्यपस्य च पुत्रोऽस्ति विभाण्डक इति श्रुतः || १-९-३
ऋष्यशृङ्ग इति ख्यातस्तस्य पुत्रो भविष्यति
स वने नित्यसंवृद्धो मुनिर्वनचरः सदा || १-९-४  
नान्यं जानाति विप्रेन्द्रो नित्यं पित्रनुवर्तनात् |
द्वैविध्यं ब्रहचर्यस्य भविष्यति महात्मनः || १-९-५  
लोकेषु प्रथितं राजन् विप्रैश्च कथितं सदा |
तस्यैवं वर्तमानस्य कालः समभिवर्तत || १-९-६  
अग्निं शुश्रूषमाणस्य पितरं च यशस्विनम् |
एतस्मिन्नेव काले तु रोमपादः प्रतापवान् || १-९-७
अङ्गेषु प्रथितो राजा भविष्यति महाबलः |  
तस्य व्यतिक्रमाद्राज्ञो भविष्यति सुदारुणा || १-९-८
अनावृष्ठिः सुघोरा वै सर्वभूतभयावहा |  
अनावृष्ट्यां तु वृत्तायां राजा दुःखसमन्वितः || १-९-९
ब्राह्मणान् श्रुतवृद्धांश्च समानीय प्रवक्ष्यति |  
भवन्तः श्रुतधर्माणो लोकचारित्रवेदिनः || १-९-१०
समादिशन्तु नियमं प्रायश्चित्तं यथा भवेत् |      
सुमंत्रश्चोदितो राज्ञा प्रोवाचेदं वचस्तदा |यथर्ऋष्यशृङ्गस्त्वानीतो येनोपायेन मंत्रिभिः
तन्मे निगदितं सर्वं शृणु मे मंत्रिभिः सह || १-१०-१      
रोमपादमुवाचेदं सहामात्यः पुरोहितः |
उपायो निरपायोऽयमस्माभिरभिचिन्तितः || १-१०-२      
ऋष्यशृङ्गो वनचरस्तपःस्वाध्यायसंयुतः |
अनभिज्ञस्तु नारीणां विषयाणां सुखस्य च || १-१०-३      
इन्द्रियार्थैरभिमतैर्नरचित्तप्रमाथिभिः |
पुरमानाययिष्यामः क्षिप्रं चाध्यवसीयताम् ||१-१०-४      
गणिकास्तत्र गच्छन्तु रूपवत्यः स्वलंकृताः |
प्रलोभ्य विविधोपायैरानेष्यन्तीह सत्कृताः || १-१०-५      
श्रुत्वा तथेति राजा च प्रत्युवाच पुरोहितम् |
पुरोहितो मंत्रिणश्च तथा चक्रुश्च ते तदा || १-१०-६      
वारमुख्यास्तु तच्छ्रुत्वा वनं प्रविविशुर्महत् |
आश्रमस्याविदूरेऽस्मिन्यत्नं कुर्वन्ति दर्शने || १-१०-७
ऋषेः पुत्रस्य धीरस्य नित्यमाश्रमवासिनः |      
पितुः स नित्यसंतुष्टो नातिचक्राम चाश्रमात् || १-१०-८
न तेन जन्मप्रभृति दृष्टपूर्वं तपस्विना |
स्त्री वा पुमान्वा यच्चान्यत्सत्त्वं नगरराष्ट्रजम् || १-१०-९      
ततः कदाचित्तं देशमाजगाम यदृच्छया |
विभाण्डकसुतस्तत्र ताश्चापश्यद्वरांगनाः || १-१०-१०      
ताश्चित्रवेषाः प्रमदा गायंत्यो मधुरस्वरम् |
ऋषिपुत्रमुपागम्य सर्वा वचनमब्रुवन् || १-१०-११      
कस्त्वं किं वर्तसे ब्रह्मन् ज्ञातुमिच्छामहे वयम् |
एकस्त्वं विजने घोरे वने चरसि शंस नः || १-१०-१२      
अदृष्टरूपास्तास्तेन काम्यरूपा वने स्त्रियः |
हार्दात्तस्य मतिर्जाता ह्याख्यातुं पितरं स्वकम् || १-१०-१३      
पिता विभाण्डकोऽस्माकं तस्याहं सुत औरसः |
ऋष्यशृङ्ग इति ख्यातं नामकर्म च मे भुवि || १-१०-१४      
इहाश्रमपदोऽस्माकं समीपे शुभदर्शनाः |
करिष्ये वोऽत्र पूजां वै सर्वेषां विधिपूर्वकम् || १-१०-१५      
ऋषिपुत्रवचः श्रुत्वा सर्वासां मतिरास वै |
तदाश्रमपदं द्रष्टुं जग्मुः सर्वास्ततोऽङ्गनाः || १-१०-१६      
गतानां तु ततः पूजां ऋषिपुत्रश्चकार ह |
इदमर्घ्यमिदं पाद्यमिदं मूलं फलं च नः || १-१०-१७           
भूय एव हि राजेन्द्र शृणु मे वचनं हितम् |
यथा स देवप्रवरः कथयामेवमब्रवीत् || १-११-१      
इक्ष्वाकूणां कुले जातो भविष्यति सुधार्मिकः |
नाम्ना दशरथो राजा श्रीमान्सत्यप्रतिश्रवः || १-११-२ 
अङ्गराजेन सख्यं च तस्य राज्ञो भविष्यति |
कन्या चास्य महाभागा शांता नाम भविष्यति || १-११-३      
पुत्रस्तु सोऽङ्गराजस्य रोमपाद इति श्रुतः |
तं स राजा दशरथो गमिष्यति महायशाः || १-११-४      
अनपत्योऽस्मि धर्मात्मन् शांताभर्ता मम क्रतुम् |
आहरेत त्वयाज्ञप्तः संतानार्थं कुलस्य च || १-११-५      
श्रुत्वा राज्ञोऽथ तद्वाक्यं मनसा स विचिंत्य च |
प्रदास्यते पुत्रवन्तं शांताभर्तारमात्मवान् || १-११-६      
प्रतिगृह्य च तं विप्रं स राजा विगतज्वरः |
आहरिष्यति तं यज्ञं प्रहृष्टेनान्तरात्मना || १-११-७      
 
तं च राजा दशरथो यष्टुकामः कृतांजलिः |
ऋष्यशृङ्गं द्विजश्रेष्ठं वरयिष्यति धर्मवित् || १-११-८
यज्ञार्थं प्रसवार्थं च स्वर्गार्थं च नरेश्वरः |
लभते च स तं कामं द्विजमुख्याद्विशांपतिः || १-११-९      
 
पुत्राश्चास्य भविष्यन्ति चत्वारोऽमितविक्रमाः |
वंशप्रतिष्ठानकराः सर्वभूतेषु विश्रुताः || १-११-१०      
 
एवं स देवप्रवरः पूर्वं कथितवान्कथाम् |
सनत्कुमारो भगवान्पुरा देवयुगे प्रभुः || १-११-११      
 
स त्वं पुरुषशार्दूल तमानय सुसत्कृतम् |
स्वयमेव महाराज गत्वा सबलवाहनः || १-११-१२      
 
सुमंत्रस्य वचः श्रुत्वा हृष्टो दशरथोऽभवत् |
अनुमान्य वसिष्ठं च सूतवाक्यं निशम्य च || १-११-१३
सान्तःपुरः सहामात्यः प्रययौ यत्र स द्विजः |      
 
वनानि सरितश्चैव व्यतिक्रम्य शनैः शनैः || १-११-१४
अभिचक्राम तं देशं यत्र वै मुनिपुंगवः |      
ततः काले बहुतिथे कस्मिंश्चित्सुमनोहरे |वसन्ते समनुप्राप्ते राज्ञो यष्टुं मनोऽभवत् ||१-१२-१      
ततः प्रसाद्य शिरसा तं विप्रं देववर्णिनम् |यज्ञाय वरयामास संतानार्थं कुलस्य च || १-१२-२      
तथेति च स राजानमुवाच च सुसत्कृतः |
संभाराः संभ्रियन्तां ते तुरगश्च विमुच्यताम् || १-१२-३
सरव्याश्चोत्तरे तीरे यज्ञभूमिर्विधीयताम् |      ततो नृपोऽब्रवीद्वाक्यं सुमन्त्रं मन्त्रिसत्तमम् || १-१२-४सुमंत्रावाहय क्षिप्रमृत्विजो ब्रह्मवादिनः |
सुयज्ञं वामदेवं च जाबालिमथ काश्यपम् || १-१२-५पुरोहितं वसिष्ठं च ये चान्ये द्विजसत्तमाः |      
ततः सुमंत्रस्त्वरितं गत्वा त्वरितविक्रमः || १-१२-६समानयत्स तान्सर्वान् समस्तान्वेदपारगान् 
|तान् पूजयित्वा धर्मात्मा राजा दशरथस्तदा || १-१२-७धर्मार्थसहितं युक्तं श्लक्ष्णं वचनमब्रवीत् |      
मम लालप्यमानस्य पुत्रार्थं नास्ति वै सुखम् || १-१२-८तदर्थं हयमेधेन यक्ष्यामीति मतिर्मम |
तदहं यष्टुमिच्छामि शास्त्रदृष्टेन कर्मणा || १-१२-९ऋषिपुत्रप्रभावेण कामान्प्राप्स्यामि चाप्यहम् 
|      
ततः साध्विति तद्वाक्यं ब्राह्मणाः प्रत्यपूजयन् || १-१२-१०वसिष्ठप्रमुखाः सर्वे पार्थिवस्य मुखाच्च्युतम् |
ऋष्यशृङ्गपुरोगाश्च प्रत्यूचुर्नृपतिं तदा || १-१२-११      
संभाराः संभ्रियन्तां ते तुरगश्च विमुच्यताम् |सरव्याश्चोत्तरे तीरे यज्ञभूमिर्विधीयताम् || १-१२-१२
सर्वथा प्राप्यसे पुत्रांश्चतुरोऽमितविक्रमान् |यस्य ते धार्मिकी बुद्धिरियं पुत्रार्थमागता || 
१-१२-१३      
ततः प्रीतोऽभवद्राजा श्रुत्वा तत् द्विजभाषितम् |अमात्यांश्चाब्रवीद्राजा हर्षेणेदं शुभाक्षरम् 
|| १-१२-१४      
गुरूणां वचनाच्छीघ्रं संभाराः संभ्रियन्तु मे |समर्थाधिष्ठितश्चाश्वः सोपाध्यायो विमुच्यताम् 
|| १-१२-१५सरयव्याश्चोत्तरे तीरे यज्ञभूमिर्विधीयताम् |शांतयश्चाभिवर्धन्तां यथाकल्पं यथाविधि || १-१२-१६
शक्यः कर्तुमयं यज्ञः सर्वेणापि महीक्षिता | नापराधो भवेत्कष्टो यद्यस्मिन् 
क्रतुसत्तमे || १-१२-१७छिद्रं हि मृगयन्तेऽत्र विद्वांसो ब्रह्मराक्षसाः | विघ्नितस्य हि यज्ञस्य 
सद्यः कर्ता विनश्यति || १-१२-१८तद्यथा विधिपूर्वं मे क्रतुरेष समाप्यते |तथा विधानं क्रियतां 
समर्थाः करणेष्विह || १-१२-१९      
तथेति च ततः सर्वे मंत्रिणः प्रत्यपूजयन् |पार्थिवेन्द्रस्य तद्वाक्यं यथाज्ञप्तमकुर्वत 
|| १-१२-२०      
पुनः प्राप्ते वसन्ते तु पूर्णः संवत्सरोऽभवत् |
प्रसवार्थं गतो यष्टुं हयमेधेन वीर्यवान् || १-१३-१  
   
अभिवाद्य वसिष्ठं च न्यायतः प्रतिपूज्य च |
अब्रवीत्प्रश्रितं वाक्यं प्रसवार्थं द्विजोत्तमम् || १-१३-२  
   
यज्ञो मे क्रियतां ब्रह्मन् यथोक्तं मुनिपुङ्गव |
यथा न विघ्नः क्रियते यज्ञांगेषु विधीयताम् || १-१३-३      
भवान्स्निग्धः सुहृन्मह्यं गुरुश्च परमो महान् |
वोढव्यो भवता चैव भारो यज्ञस्य चोद्यतः || १-१३-४      
तथेति च स राजानमब्रवीत् द्विजसत्तमः |
करिष्ये सर्वमेवैतद्भवता यत्समर्थितम् ||१-१३-५      
ततोऽब्रवीत् द्विजान्वृद्धान् यज्ञकर्मसु निष्ठितान् |
स्थापत्ये निष्ठितांश्चैव वृद्धान्परमधार्मिकान् || १-१३-६
कर्मान्तिकान् शिल्पकरान् वर्धकीन् खनकानपि |
गणकान् शिल्पिनश्चैव तथैव नटनर्तकान् || १-१३-७
तथा शुचीन् शास्त्रविदः पुरुषान्सुबहुश्रुतान् |
यज्ञकर्म समीहन्तां भवन्तो राजशासनात् || १-१३-८
इष्टका बहुसाहस्री शीघ्रमानीयतामिति |
औपकार्याः क्रियन्तां च राज्ञो बहुगुणान्विताः || १-१३-९      
ब्राह्मणावसथाश्चैव कर्तव्याः शतशः शुभाः |
भक्ष्यान्नपानैर्बहुभिः समुपेताः सुनिष्ठिताः ||१-१३-१०      
तथा पौरजनस्यापि कर्तव्याश्च सुविस्तराः |
आगतानां सुदूराच्च पार्थिवानां पृथक् पृथक् || १-१३-११      
वाजिवारणशलाश्च तथा शय्यागृहाणि च |
भटानां महदावास वैदेशिकनिवासिनाम् || १-१३-१२      
आवासा बहुभक्ष्या वै सर्वकामैरुपस्थिताः |
तथा पौरजनस्यापि जनस्य बहुशोभनम् || १-१३-१३  
   
दातव्यमन्नं विधिवत्सत्कृत्य न तु लीलया |
सर्वे वर्णा यथा पूजां प्राप्नुवन्ति सुसत्कृताः || १-१३-१४
न चावज्ञा प्रयोक्तव्या कामक्रोधवशादपि |      
यज्ञकर्मसु ये व्यग्राः पुरुषाः शिल्पिनस्तथा || १-१३-१५
तेषामपि विशेषेण पूजा कार्या यथाक्रमम् |
ये स्युः संपूजिता सर्वे वसुभिर्भोजनेन च || १-१३-१६      
यथा सर्वं सुविहितं न किंचित्परिहीयते |
तथा भवन्तः कुर्वन्तु प्रीतियुक्तेन चेतसा || १-१३-१७      
ततः सर्वे समागम्य वसिष्ठमिदमब्रुवन् |
यथेष्टं तत्सुविहितं न किंचित्परिहीयते || १-१३-१८
यथोक्तं तत्करिष्यामो न किंचित्परिहास्यते |      
ततः सुमंत्रमाहूय वसिष्ठो वाक्यमब्रवीत् || १-१३-१९
निमंत्रयस्व नृपतीन्पृथिव्यां ये च धार्मिकाः |
ब्राह्मणान् क्षत्रियान् वैश्यान् शूद्रांश्चैव सहस्रशः || १-१३-२०
समानयस्व सत्कृत्य सर्वदेशेषु मानवान् |      
मिथिलाधिपतिं शूरं जनकं सत्यवादिनम् || १-१३-२१
तमानय महाभागं स्वयमेव सुसत्कृतम् |
पूर्वसंबन्धिनं ज्ञात्वा ततः पूर्वं ब्रवीमि ते || १-१३-२२      
तथा काशीपतिं स्निग्धं सततं प्रियवादिनम् |
सद् वृत्तं देवसंकाशं स्वयमेवानयस्व ह || १-१३-२३      
तथा केकयराजानं वृद्धं परमधार्मिकम् |
श्वशुरं राजसिंहस्य सपुत्रं त्वमिहानय || १-१३-२४      
अङ्गेश्वरं महेष्वासं रोमपादं सुसत्कृतम् |
वयस्यं राजसिंहस्य समानय यशस्विनम् || १-१३-२५      
तथा कोसलराजानं भानुमंतं सुसत्कृतम् |
मगधाधिपतिं शूरं सर्वशास्त्रविशारदम् || १-१३-२६           
अथ संवत्सरे पूर्णे तस्मिन् प्राप्ते तुरंगमे |
सरय्वाश्चोत्तरे तीरे राज्ञो यज्ञोऽभ्यवर्तत || १-१४-१      
ऋष्यशृङ्गं पुरस्कृत्य कर्म चक्रुर्द्विजर्षभाः |
अश्वमेधे महायज्ञे राज्ञोऽस्य सुमहात्मनः || १-१४-२      
कर्म कुर्वन्ति विधिवद्याजका वेदपारगाः |
यथाविधि यथान्यायं परिक्रामन्ति शास्त्रतः || १-१४-३      
प्रवर्ग्यं शास्त्रतः कृत्वा तथैवोपसदं द्विजाः |
चक्रुश्च विधिवत्सर्वमधिकं कर्म शास्त्रतः || १-१४-४      
अभिपूज्य तदा हृष्टाः सर्वे चक्रुर्यथाविधि |
प्रातःसवनपूर्वाणि कर्माणि मुनिपुंगवाः || १-१४-५      
ऐन्द्रश्च विधिवद्दत्तो राजा चाभिषुतोऽनघः | 
माध्यंदिनं च सवनं प्रावर्तत यथाक्रमम् || १-१४-६      
तृतीयसवनं चैव राज्ञोऽस्य सुमहात्मनः |
चक्रुस्ते शास्त्रतो दृष्ट्वा तथा ब्राह्मणपुंगवाः || १-१४-७      
आह्वयांचक्रिरे तत्र शक्रादीन् विबुधोत्तमान् |
ऋष्यशृङ्गादयो मन्त्रैः शिक्षाक्षरसमन्वितैः || १-१४-८      
गीतिभिर्मधुरैः स्निग्धैर्मन्त्राह्वानैर्यथार्हतः |
होतारो ददुरावाह्य हविर्भागान् दिवौकसाम् || १-१४-९      
न चाहुतमभूत्तत्र स्खलितं वा न किंचन |
दृश्यते ब्रह्मवत्सर्वं क्षेमयुक्तं हि चक्रिरे || १-१४-१०      
न तेष्वहःसु श्रान्तो वा क्षुधितो वापि दृश्यते |
नाविद्वान् ब्राह्मणस्तत्र नाशतानुचरस्तथा || १-१४-११      
ब्राह्मणा भुञ्जते नित्यं नाथवन्तश्च भुञ्जते |
तापसा भुञ्जते चापि श्रमणाश्चैव भुञ्जते || १-१४-१२      
वृद्धाश्च व्याधिताश्चैव स्त्रियो बालास्तथैव च |
अनिशं भुञ्जमानानां न तृप्तिरुपलभ्यते || १-१४-१३      
दीयतां दीयतामन्नं वासांसि विविधानि च |
इति संचोदितास्तत्र तथा चक्रुरनेकशः || १-१४-१४      
अन्नकूटाश्च दृश्यन्ते बहवो पर्वतोपमाः |
दिवसे दिवसे तत्र सिद्धस्य विधिवत्तदा || १-१४-१५      
नानादेशादनुप्राप्ताः पुरुषाः स्त्रीगणास्तथा |
अन्नपानैः सुविहितास्तस्मिन्यज्ञे महात्मनः || १-१४-१६      
अन्नं हि विधिवत्स्वादु प्रशंसन्ति द्विजर्षभाः |
अहो तृप्ताः स्म भद्रं त इति शुश्राव राघवः || १-१४-१७      
स्वलंकृताश्च पुरुषा ब्राह्मणान्पर्यवेषयन् |
उपासते च तानन्ये सुमृष्टमणिकुण्डलाः || १-१४-१८      
कर्मान्तरे तदा विप्रा हेतुवादान्बहूनपि |
प्राहुः स्म वाग्मिनो धीराः परस्परजिगीषया || १-१४-१९      
दिवसे दिवसे तत्र संस्तरे कुशला द्विजाः |
सर्वकर्माणि चक्रुस्ते यथाशास्त्रं प्रचोदिताः || १-१४-२०      
नाषडङ्गविदत्रासीत् नाव्रतो नाबहुश्रुतः |
सदस्यास्तस्य वै राज्ञो नावादकुशला द्विजाः || १-१४-२१      
प्राप्ते यूपोच्छ्रये तस्मिन् षड्बैल्वाः खादिरास्तथा |
तावन्तो बिल्वसहिताः पर्णिनश्च तथापरे || १-१४-२२
श्लेष्मातकमयो दिष्टो देवदारुमयस्तथा |
द्वावेव तत्र विहितौ बाहुव्यस्तपरिग्रहौ || १-१४-२३      
कारिताः सर्व एवैते शास्त्रज्ञैर्यज्ञकोविदैः |
शोभार्थं तस्य यज्ञस्य कांचनालंकृताभवन् || १-१४-२४      
एकविंशतियूपास्ते एकविंशत्यरत्नयः |
वासोभिरेकविंशद्भिरेकैकं समलंकृताः || १-१४-२५      
विन्यस्ता विधिवत्सर्वे शिल्पिभिः सुकृता दृढाः |
अष्टाश्रयः सर्व एव श्लक्ष्णरूपसमन्विताः || १-१४-२६      
आच्छादितास्ते वासोभिः पुष्पैर्गन्धैश्च पूजिताः |
सप्तर्षयो दीप्तिमन्तो विराजन्ते यथा दिवि || १-१४-२७      
इष्टकाश्च यथान्यायं कारिताश्च प्रमाणतः |
चितोऽग्निर्ब्राह्मणैस्तत्र कुशलैः शिल्पकर्मणि || १-१४-२८      
स चित्यो राजसिंहस्य संचितः कुशलैर्द्विजैः |
गरुडो रुक्मपक्षो वै त्रिगुणोऽष्टादशात्मकः || १-१४-२९      
नियुक्तास्तत्र पशवस्तत्तदुद्दिश्य दैवतम् |
उरगाः पक्षिणश्चैव यथाशास्त्रं प्रचोदिताः || १-१४-३०           
मेधावी तु ततो ध्यात्वा स किञ्चिदिदमुत्तरम् |
लब्धसंज्ञः ततस्तं तु वेदज्ञो नृपमब्रवीत् || १-१५-१      
इष्टिं तेऽहं करिष्यामि पुत्रीयां पुत्रकारणात् |
अथर्वशिरसि प्रोक्तैर्मन्त्रैः सिद्धां विधानतः || १-१५-२      
ततः प्राक्रमदिष्टिं तां पुत्रीयां पुत्रकारणात् |
जुहाव चाग्नौ तेजस्वी मन्त्रदृष्टेन कर्मणा || १-१५-३      
ततो देवाः सगन्धर्वाः सिद्धाश्च परमर्षयः |
भागप्रतिग्रहार्थं वै समवेता यथाविधि || १-१५-४      
ताः समेत्य यथान्यायं तस्मिन् सदसि देवताः |
अब्रुवन् लोककर्तारं ब्रह्माणं वचनं ततः || १-१५-५      
भगवंस्त्वत्प्रसादेन रावणो नाम राक्षसः |
सर्वान्नो बाधते वीर्याच्छासितुं तं न शक्नुमः || १-१५-६      
त्वया तस्मै वरो दत्तः प्रीतेन भगवान् तदा |
मानयन्तश्च तं नित्यं सर्वं तस्य क्षमामहे || १-१५-७      
उद्वेजयति लोकांस्त्रीनुच्छ्रितान् द्वेष्टि दुर्मतिः |
शक्रं त्रिदशराजानं प्रधर्षयितुमिच्छति || १-१५-८      
ऋषीन् यक्षान् सगन्धर्वानसुरान् ब्राह्मणांस्तथा |
अतिक्रामति दुर्धर्षो वरदानेन मोहितः || १-१५-९      
नैनं सूर्यः प्रतपति पार्श्वे वाति न मारुतः |
चलोर्मिमाली तं दृष्ट्वा समुद्रोऽपि न कंपते || १-१५-१०      
तन्महन्नो भयं तस्माद्राक्षसाद्घोरदर्शनात् |
वधार्थं तस्य भगवन्नुपायं कर्तुमर्हसि || १-१५-११      
एवमुक्तः सुरैः सर्वैः चिन्तयित्वा ततोऽब्रवीत् |
हन्तायं विदितस्तस्य वधोपायो दुरात्मनः || १-१५-१२      
तेन गन्धर्वयक्षाणां देवतानां च रक्षसाम् |
अवध्योऽस्मीति वागुक्ता तथेक्तं च तन्मया || १-१५-१३      
नाकीर्तयदवज्ञानात्तद्रक्षो मानुषांस्तदा |
तस्मात् स मानुषाद्वध्यो मृत्युर्नान्योऽस्य विद्यते || १-१५-१४      
एतच्छ्रुत्वा प्रियं वाक्यं ब्रह्मणा समुदाहृतम् |
देवा महर्षयः सर्वे प्रहृष्टास्तेऽभवंस्तदा ||१-१५-१५      
एतस्मिन्नन्तरे विष्णुरुपयातो महाद्युतिः |
श्ङ्खचक्रगदापाणिः पीतवासा जगत्पतिः || १-११५-१६
वैनतेयं समारुह्य भास्करस्तोयदं यथा |
तप्तहाटककेयूरो वन्द्यमानः सुरोत्तमैः || १-१५-१७      
ब्रह्मणा च समागम्य तत्र तस्थौ समाहितः |
तमब्रुवन् सुराः सर्वे समभिष्टूय संनताः || १-१५-१८      
ततो नारायणो विष्णुः नियुक्तः सुरसत्तमैः |
जानन्नपि सुरानेवं श्लक्ष्णं वचनमब्रवीत् || १-१६-१      
उपायः को वधे तस्य राक्षसाधिपतेः सुराः |
यमहं तं समास्थाय निहन्यामृषिकण्टकम् || १-१६-२      
एवमुक्ताः सुराः सर्वे प्रत्यूचुर्विष्णुमव्ययम् |
मानुषं रूपमास्थाय रावणं जहि संयुगे || १-१६-३      
स हि तेपे तपस्तीव्रं दीर्घकालमरिंदम |
येन तुष्टोऽभवद्ब्रह्मा लोककृल्लोकपूर्वजः || १-१६-४ 
सन्तुष्टः प्रददौ तस्मै राक्षसाय वरं प्रभुः |
नानाविधेभ्यो भूतेभ्यो भयं नान्यत्र मानुषात् || १-१६-५
अवज्ञाताः पुरा तेन वरदाने हि मानवाः |      
एवं पितामहात्तस्माद्वरदानेन गर्वितः || १-१६-६
उत्सादयति लोकांस्त्रीन् स्त्रियश्चाप्यपकर्षति |
तस्मात्तस्य वधो दृष्टो मानुषेभ्यः परन्तप || १-१६-७      
इत्येतद्वचनं श्रुत्वा सुराणां विष्णुरात्मवान् |
पितरं रोचयामास तदा दशरथं नृपम् || १-१६-८      
स चाप्यपुत्रो नृपतिस्तस्मिन् काले महाद्युतिः |
अयजत् पुत्रियामिष्टिं पुत्रेप्सुररिसूदनः ||१-१६-९      
स कृत्वा निश्चयं विष्णुरामन्त्र्य च पितामहम् |
अन्तर्धानं गतो देवैः पूज्यमानो महर्षिभिः || १-१६-१०      
ततो वै यजमानस्य  पावकादतुलप्रभम् |
प्रादुर्भूतं महद्भूतं महावीर्यं महाबलम् || १-१६-११      
कृष्णं रक्ताम्बरधरं रक्तास्यं दुन्दुभिस्वनम् |
स्निग्धहर्यक्षतनुजश्मश्रुप्रवरमूर्धजम् || १-१६-१२      
शुभलक्षणसंपन्नं दिव्याभरणभूषितम् |
शैलशृङ्गसमुत्सेधं दृप्तशार्दूलविक्रमम् || १-१६-१३      
दिवाकरसमाकारं दीप्तानलशिखोपमम् |
तप्तजाम्बूनदमयीं राजतान्तपरिच्छदाम् || १-१६-१४
दिव्यपायससंपूर्णां पात्रीं पत्नीमिव प्रियाम् |
प्रगृह्य विपुलां दोर्भ्यां स्वयं मायामयीमिव || १-१६-१५      
समवेक्ष्याब्रवीद्वाक्यमिदं दशरथं नृपम् |
प्राजापत्यं नरं विद्धि मामिहाभ्यागतं नृप || १-१६-१६      
ततः परं तदा राजा प्रत्युवाच कृताञ्जलिः |
भगवन् स्वागतं तेऽस्तु किमहं करवाणि ते || १-१६-१७      
अथो पुनरिदं वाक्यं प्राजापत्यो नरोऽब्रवीत् |
राजन्नर्चयता देवानद्य प्राप्तमिदं त्वया || १-१६-१८           
			पुत्रत्वं तु गते विष्णौ राज्ञस्तस्य महात्मनः |
			उवाच देवताः सर्वाः स्वयंभूर्भगवानिदम् || १-१७-१      
			सत्यसंधस्य वीरस्य सर्वेषां नो हितैषिणः |
			विष्णोः सहायान् बलिनः सृजध्वं कामरूपिणः || १-१७-२      
			मायाविदश्च शूरांश्च वायुवेगसमान् जवे |
			नयज्ञान् बुद्धिसंपन्नान् विष्णुतुल्यपराक्रमान् || १-१७-३
			असंहार्यानुपायज्ञान् दिव्यसंहननान्वितान् |			सर्वास्त्रगुणसंपन्नानमृतप्राशनानिव || १-१७-४
			अप्सरस्सु च मुख्यासु गन्धर्वीणां तनूषु च |
			यक्षपन्नगकन्यासु ऋक्षविद्याधरीषु च || १-१७-५
			किंनरीणां च गात्रेषु वानरीणां तनूषु च |
			सृजध्वं हरिरूपेण पुत्रांस्तुल्यपराक्रमान् || १-१७-६      
			पूर्वमेव मया सृष्टो जांबवानृक्षपुङ्गवः |
			जृंभमाणस्य सहसा मम वक्रादजायत || १-१७-७      
			ते तथोक्ता भगवता तत् प्रतिश्रुत्य शासनम् |
			जनयामासुरेवं ते पुत्रान् वानररूपिणः || १-१७-८      
			ऋषयश्च महात्मानः सिद्धविद्याधरोरगाः |
			चारणाश्च सुतान् वीरान् ससृजुर्वनचारिणः || १-१७-९      
			वानरेन्द्रं महेद्राभमिन्द्रो वालिनमात्मजम् |
			सुग्रीवं जनयामास तपनस्तपतां वरः || १-१७-१०      
			बृहस्पतिस्त्वजनयत्तारं नाम महाकपिम् |
			सर्ववानरमुख्यानां बुद्धिमन्तमनुत्तमम् || १-१७-११      
			धनदस्य सुतः श्रीमान् वानरो गन्धमादनः |
			विश्वकर्मा त्वजनयन्नलं नाम महाकपिम् || १-१७-१२      
			पावकस्य सुतः श्रीमान्नीलोऽग्नि सदृशप्रभः |
			तेजसा यशसा वीर्यादत्यरिच्यत वानरान् || १-१७-१३      
			रूपद्रविणसंपन्नावश्विनौ रूपसंमतौ |
			मैन्दं च द्विविदं चैव जनयामासतुः स्वयम् || १-१७-१४      
			वरुणो जनयामास सुषेणं नाम वानरम् |
			शरभं जनयामास पर्जन्यस्तु महाबलम् || १-१७-१५           
निर्वृत्ते तु क्रतौ तस्मिन् हयमेधे महात्मनः |
प्रतिगृह्य सुरा भागान् प्रतिजग्मुर्यथागतम् || १-१८-१      
समाप्तदीक्षानियमः पत्नीगणसमन्वितः |
प्रविवेश पुरीं राजा सभृत्यबलवाहनः || १-१८-२      
यथार्हं पूजितास्तेन राज्ञा च पृथिवीश्वराः |
मुदिताः प्रययुर्देशान् प्रणम्य मुनिपुंगवम् || १-१८-३      
श्रीमतां गच्छतां तेषां स्वगृहाणि पुरात्ततः |
बलानि राज्ञां शुभ्राणि प्रहृष्टानि चकाशिरे || १-१८-४      
गतेषु पृथिवीशेषु राजा दशरथस्तदा |
प्रविवेश पुरीं श्रीमान् पुरस्कृत्य द्विजोत्तमान् || १-१८-५      
शांतया प्रययौ सार्धमृष्यशृङ्गः सुपूजितः |
अनुगम्यमानो राज्ञा च सानुयात्रेण धीमता || १-१८-६      
एवं विसृज्य तान् सर्वान् राजा संपूर्णमानसः |
उवास सुखितस्तत्र पुत्रोत्पत्तिं विचिंतयन् || १-१८-७      
ततो यज्ञे समाप्ते तु ऋतूनां षट् समत्ययुः |
ततश्च द्वादशे मासे चैत्रे नावमिके तिथौ || १-१८-८
नक्षत्रेऽदितिदैवत्ये स्वोच्चसंस्थेषु पंचसु |
ग्रहेषु कर्कटे लग्ने वाक्पताविंदुना सह || १-१८-९
प्रोद्यमाने जगन्नाथं सर्वलोकनमस्कृतम् |
कौसल्याजनयद्रामं सर्वलक्षणसंयुतम् || १-१८-१०
विष्णोरर्धं महाभागं पुत्रमैक्ष्वाकुनंदनम् |
लोहिताक्षं महाबाहुं रक्तौष्ठं दुंदुभिस्वनम् || १-१८-११      
कौसल्या शुशुभे तेन पुत्रेणामिततेजसा |
यथा वरेण देवानामदितिर्वज्रपाणिना || १-१८-१२      
भरतो नाम कैकेय्यां जज्ञे सत्यपराक्रमः |
साक्षाद्विष्णोश्चतुर्भागः सर्वैः समुदितो गुणैः || १-१८-१३      
अथ लक्ष्मणशत्रुघ्नौ सुमित्राजनयत् सुतौ |
वीरौ सर्वास्त्रकुशलौ विष्णोरर्धसमन्वितौ | १-१८-१४      
पुष्ये जातस्तु भरतो मीनलग्ने प्रसन्नधीः |
सार्पे जातौ तु सौमित्री कुळीरेऽभ्युदिते रवौ || १-१८-१५      
राज्ञः पुत्रा महात्मानश्चत्वारो जज्ञिरे पृथक् |
गुणवंतोऽनुरूपाश्च रुच्या प्रोष्ठपदोपमाः || १-१८-१६      
जगुः कलं च गंधर्वा ननृतुश्चाप्सरोगणाः |
देवदुंदुभयो नेदुः पुष्पवृष्टिश्च खात्पतत् || १-१८-१७
उत्सवश्च महानासीदयोध्यायां जनाकुलः |      
रथ्याश्च जनसंबाधा नटनर्तकसंकुलाः || १-१८-१८
गायनैश्च विराविण्यो वादनैश्च तथापरैः |
विरेजुर्विपुलास्तत्र सर्वरत्नसमन्विताः || १-१८-१९      
प्रदेयांश्च ददौ राजा सूतमागधवंदिनाम् |
ब्राह्मणेभ्यो ददौ वित्तं गोधनानि सहस्रशः || १-१८-२०      
अतीत्यैकादशाहं तु नामकर्म तथाकरोत् |
ज्येष्ठं रामं महात्मानं भरतं कैकयीसुतम् || १-१८-२१
सौमित्री लक्ष्मणमिति शत्रुघ्नमपरं तथा |
वसिष्ठः परमप्रीतो नामानि कुरुते तदा || १-१८-२२      
ब्राह्मणान् भोजयामास पौरान् जानपदानपि |
अददद्ब्राह्मणानां च रत्नौघममितं बहु || १-१८-२३
तेषां जन्मक्रियादीनि सर्वकर्माण्यकारयत् |      
तेषां केतुरिव ज्येष्ठो रामो रतिकरः पितुः |१-१८-२४
बभूव भूयो भूतानां स्वयंभूरिव सम्मतः |      
सर्वे वेदविदः शूराः सर्वे लोकहिते रताः || १-१८-२५
सर्वे ज्ञानोपसंपन्नाः सर्वे समुदिता गुणैः |      
तेषामपि महातेजा रामः सत्यपराक्रमः || १-१८-२६
इष्टः सर्वस्य लोकस्य शशांक इव निर्मलः |      
गजस्कन्धेऽश्वपृष्ठे च रथचर्यासु सम्मतः || १-१८-२७
धनुर्वेदे च निरतः पितृशुश्रूषणे रतः |      
बाल्यात् प्रभृति सुस्निग्धो लक्ष्मणो लक्ष्मिवर्धनः || १-१८-२८
रामस्य लोकरामस्य भ्रातुर्ज्येष्ठस्य नित्यशः |      
सर्वप्रियकरस्तस्य रामस्यापि शरीरतः || १-१८-२९
लक्ष्मणो लक्ष्मिसंपन्नो बहिःप्राण इवापरः |      
न च तेन विना निद्रां लभते पुरुषोत्तमः || १-१८-३०
मृष्टमन्नमुपानीतमश्नाति न हि तं विना |      
यदा हि हयमारूढो मृगयां याति राघवः || १-१८-३१
तदैनं पृष्ठतोऽभ्येति स धनुः परिपालयन् |      
भरतस्यापि शत्रुघ्नो लक्ष्मणावरजो हि सः || १-१८-३२
प्राणैः प्रियतरो नित्यं तस्य चासीत्तथा प्रियः |      
स चतुर्भिर्महाभागैः पुत्रैर्दशरथः प्रियैः || १-१८-३३
बभूव परमप्रीतो देवैरिव पितामहः |      
ते यदा ज्ञानसंपन्नाः सर्वे समुदिता गुणैः || १-१८-३४
ह्रीमन्तः कीर्तिमन्तश्च सर्वज्ञा दीर्घदर्शिनः |
तेषामेवं प्रभावाणां सर्वेषां दीप्ततेजसाम् || १-१८-३५
पिता दशरथो हृष्टो ब्रह्मा लोकाधिपो यथा |      
			तच्छ्रुत्वा राजसिंहस्य वाक्यमद्भुतविस्तरम् |
			हृष्टरोमा महातेजा विश्वामित्रोऽभ्यभाषत || १-१९-१      
			सदृशं राजशार्दूल तवैतद्भुवि नान्यथा |
			महावंशप्रसूतस्य वसिष्ठव्यपदेशिनः || १-१९-२      
			यत्तु मे हृद्गतं वाक्यं तस्य कार्यस्य निश्चयम् |
			कुरुष्व राजशार्दूल भव सत्यप्रतिश्रवाः || १-१९-३      
			अहं नियममातिष्ठे सिद्ध्यर्थं पुरुषर्षभ |
			तस्य विघ्नकरौ द्वौ तु राक्षसौ कामरूपिणौ || १-१९-४      
			व्रते मे बहुशश्चीर्णे समाप्त्यां राक्षसाविमौ |
			मारीचश्च सुबाहुश्च वीर्यवन्तौ सुशिक्षितौ || १-१९-५
			तौ मांसरुधिरौघेण वेदिं तामभ्यवर्षताम् |      
			अवधूते तथाभूते तस्मिन्नियमनिश्चये || १-१९-६
			कृतश्रमो निरुत्साहस्तस्माद्देशादपाक्रमे |      
			न च मे क्रोधमुत्स्रष्टुं बुद्धिर्भवति पार्थिव || १-१९-७
			तथाभूता हि सा चर्या न शापस्तत्र मुच्यते |      
			स्वपुत्रं राजशार्दूल रामं सत्यपराक्रमम् || १-१९-८
			काकपक्षधरं शूरं ज्येष्ठं मे दातुमर्हसि |      
			शक्तो ह्येष मया गुप्तो दिव्येन स्वेन तेजसा || १-१९-९
			राक्षसा ये विकर्तारस्तेषामपि विनाशने |      
			श्रेयश्चास्मै प्रदास्यामि बहुरूपं न संशयः || १-१९-१०
			त्रयाणामपि लोकानां येन ख्यातिं गमिष्यति |      
			न च तौ राममासाद्य शक्तौ स्थातुं कथञ्चन || १-१९-११
			न च तौ राघवादन्यो हन्तुमुत्सहते पुमान् |      
तच्छ्रुत्वा राजशार्दूलो विश्वामित्रस्य भाषितम् |
मुहूर्तमिव निस्सज्ञः सज्ञावानिदमब्रवीत् || १-२०-१      
ऊनषोडशवर्षो मे रामो राजीवलोचनः |
न युद्धयोग्यतामस्य पश्यामि सह राक्षसैः || १-२०-२      
इयमक्षौहिणी पूर्णा यस्याहं पतिरीश्वरः |
अनया संवृतो गत्वा योद्धाहं तैर्निशाचरैः || १-२०-३      
इमे शूराश्च विक्रान्ता भृत्या मेऽस्त्रविशारदाः |
योग्या रक्षोगणैर्योद्धुं न रामं नेतुमर्हसि || १-२०-४      
अहमेव धनुष्पाणिर्गोप्ता समरमूर्धनि |
यावत् प्राणान् धरिष्यामि तावद्योत्स्ये निशाचरैः || १-२०-५      
निर्विघ्ना व्रतचर्या सा भविष्यति सुरक्षिता |
अहं तत्रागमिष्यामि न रामं नेतुमर्हसि || १-२०-६      
बालो ह्यकृतविद्यश्च न च वेत्ति बलाबलम् |
न चास्त्रबलसंयुक्तो न च युद्धविशारदः || १-२०-७
न चासौ रक्षसां योग्यः कूटयुद्धा हि ते ध्रुवम् |      
विप्रयुक्तो हि रामेण मुहूर्तमपि नोत्सहे || १-२०-८
जीवितुं मुनिशार्दूल न रामं नेतुमर्हसि |      
यदि वा राघवं ब्रह्मन्नेतुमिच्छसि सुव्रत || १-२०-९
चतुरंगसमायुक्तं मया सह च तं नय |      
षष्टिर्वर्षसहस्राणि जातस्य मम कौशिक || १-२०-१०
कृच्छ्रेणोत्पादितश्चायं न रामं नेतुमर्हसि |      
चतुर्णामात्मजानां हि प्रीतिः परमिका मम || १-२०-११
ज्येष्ठे धर्मप्रधाने च न रामं नेतुमर्हसि |      
किं वीर्या राक्षसास्ते च कस्य पुत्राश्च के च ते || १-२०-१२
कथं प्रमाणाः के चैतान् रक्षन्ति मुनिपुंगव |      
कथं च प्रतिकर्तव्यं तेषां रामेण रक्षसाम् || १-२०-१३
मामकैर्वा बलैर्ब्रह्मन् मया वा कूटयोधिनाम् |           
			तच्छ्रुत्वा वचनं तस्य स्नेहपर्याकुलाक्षरम् |
			समन्युः कौशिको वाक्यं प्रत्युवाच महीपतिम् || १-२१-१      
			पूर्वमर्थं प्रतिश्रुत्य प्रतिज्ञां हातुमिच्छसि |
			राघवाणामयुक्तोऽयं कुलस्यास्य विपर्ययः || १-२१-२      
			यदीदं ते क्षमं राजन् गमिष्यामि यथागतम् |
			मिथ्याप्रतिज्ञः काकुत्स्थ सुखी भव सबान्धवः || १-२१-३      
			तस्य रोषपरीतस्य विश्वामित्रस्य धीमतः |
			चचाल वसुधा कृत्स्ना विवेश च भयं सुरान् || १-२१-४      
			त्रस्तरूपं तु विज्ञाय जगत्सर्वं महानृषिः |
			नृपतिं सुव्रतो धीरो वसिष्ठो वाक्यमब्रवीत् || १-२१-५      
			इक्ष्वाकूणां कुले जातः साक्षाद्धर्म इवापरः |
			धृतिमान् सुव्रतः श्रीमान्न धर्मं हातुमर्हसि || १-२१-६      
			त्रिषु लोकेषु विख्यातो धर्मात्मा इति राघव |
			स्वधर्मं प्रतिपद्यस्व नाधर्मं वोढुमर्हसि || १-२१-७      
			प्रतिश्रुत्य करिष्येति उक्तं वाक्यमकुर्वतः |
			इष्टापूर्तवधो भूयात्तस्माद्रामं विसर्जय || १-२१-८      
			कृतास्त्रमकृतास्त्रं वा नैनं शक्ष्यन्ति राक्षसाः |
			गुप्तं कुशिकपुत्रेण ज्वलनेनामृतं यथा || १-२१-९      
			एष विग्रहवान् धर्म एष वीर्यवतां वरः |
			एष बुद्ध्याधिको लोके तपसश्च परायणम् || १-२१-१०      
			एषोऽस्त्रान् विविधान् वेत्ति त्रैलोक्ये सचराचरे |
			नैनमन्यः पुमान् वेत्ति न च वेत्स्यन्ति केचन || १-२१-११      
			तथा वसिष्ठे ब्रुवति राजा दशरथः स्वयम् |
			प्रहृष्टवदनो राममाजुहाव सलक्ष्मणम् || १-२२-१      
			कृतस्वस्त्ययनं मात्रा पित्रा दशरथेन च |
			पुरोधसा वसिष्ठेन मङ्गलैरभिमंत्रितम् || १-२२-२
			सपुत्रं मूर्ध्न्युपाघ्राय राजा दशरथस्तदा |
			ददौ कुशिकपुत्राय सुप्रीतेनान्तरात्मना || १-२२-३      
			ततो वायुः सुखस्पर्शो नीरजस्को ववौ तदा |
			विश्वामित्रगतं रामं दृष्ट्वा राजीवलोचनम् || १-२२-४      
			पुष्पवृष्टिर्महत्यासीद्देवदुन्दुभिनिःस्वनैः |
			शङ्खदुन्दुभिनिर्घोषः प्रयाते तु महात्मनि || १-२२-५      
			विश्वामित्रो ययावग्रे ततो रामो महायशाः |
			काकपक्षधरो धन्वी तं च सौमित्रिरन्वगात् || १-२२-६      
			कलापिनौ धनुष्पाणी शोभयानौ दिशो दश |
			विश्वामित्रं महात्मानं त्रिशीर्षाविव पन्नगौ |
			अनुजग्मतुरक्षुद्रौ पितामहमिवाश्विनौ || १-२२-७      
			तदा कुशिकपुत्रं तु धनुष्पाणी स्वलंकृतौ |
			बद्धगोधांगुलित्राणौ खड्गवन्तौ महाद्युती || १-२२-८
			कुमारौ चारुवपुषौ भ्रातरौ रामलक्ष्मणौ |
			अनुयातौ श्रिया दीप्तौ शोभयेतामनिन्दितौ || १-२२-९
			स्थाणुं देवमिवाचिन्त्यं कुमाराविव पावकी |      
			अध्यर्धयोजनं गत्वा सरय्वा दक्षिणे तटे | १-२२-१०
			रामेति मधुरां वाणीं विश्वामित्रोऽभ्यभाषत |      
			गृहाण वत्स सलिलं मा भूत् कालस्य पर्ययः || १-२२-११
			मंत्रग्रामं गृहाण त्वं बलामतिबलां तथा |      
			न श्रमो न ज्वरो वा ते न रूपस्य विपर्ययः || १-२२-१२
			न च सुप्तं प्रमत्तं वा धर्षयिष्यन्ति नैरृताः |      
			न बाह्वोः सदृशो वीर्ये पृथिव्यामस्ति कश्चन || १-२२-१३
			त्रिषु लोकेषु वा राम न भवेत्सदृशस्तव |      
प्रभातायां तु शर्वर्यां विश्वामित्रो महामुनिः |
अभ्यभाषत काकुत्स्थौ शयानौ पर्णसंस्तरे || १-२३-१      
कौसल्या सुप्रजा राम पूर्वा संध्या प्रवर्तते |
उत्तिष्ठ नरशार्दूल कर्तव्यं दैवमाह्निकम् || १-२३-२      
तस्यर्षेः परमोदारं वचः श्रुत्वा नरोत्तमौ |
स्नात्वा कृतोदकौ वीरौ जेपतुः परमं जपम् || १-२३-३      
कृताह्निकौ महावीर्यौ विश्वामित्रं तपोधनम् |
अभिवाद्यातिसंहृष्टौ गमनायाभितस्थतुः || १-२३-४      
तौ प्रयान्तौ महावीर्यौ दिव्यां त्रिपथगां नदीम् |
ददृशाते ततस्तत्र सरय्वाः संगमे शुभे || १-२३-५      
तत्राश्रमपदं पुण्यं ऋषीणां भावितात्मनाम् |
बहुवर्षसहस्राणि तप्यतां परमं तपः || १-२३-६      
तं दृष्ट्वा परमप्रीतौ राघवौ पुण्यमाश्रमम् |
ऊचतुस्तं महात्मानं विश्वामित्रमिदं वचः || १-२३-७      
कस्यायमाश्रमः पुण्यः को न्वस्मिन्वसते पुमान् |
भगवन् श्रोतुमिच्छावः परं कौतूहलं हि नौ || १-२३-८      
तयोस्तद्वचनं श्रुत्वा प्रहस्य मुनिपुंगवः |
अब्रवीच्छ्रूयतां राम कस्यायं पूर्व आश्रमः || १-२३-९      
कन्दर्पो मूर्तिमानासीत् काम इत्युच्यते बुधैः |
तपस्यन्तमिह स्थाणुं नियमेन समाहितम् || १-२३-१०
कृतोद्वाहं तु देवेशं गच्छन्तं समरुद्गणम् |
धर्षयामास दुर्मेधा हुंकृतश्च महात्मना || १-२३-११      
अवध्यतश्च रौद्रेण चक्षुषा रघुनन्दन |
व्यशीर्यन्त शरीरात् स्वात् सर्वगात्राणि दुर्मतेः || १-२३-१२      
ततः प्रभाते विमले कृताह्निकमरिन्दमौ |
विश्वामित्रं पुरस्कृत्य नद्यास्तीरमुपागतौ || १-२४-१      
ते च सर्वे महात्मानो मुनयः संश्रितव्रताः |
उपस्थाप्य शुभां नावं विश्वामित्रमथाब्रुवन् || १-२४-२      
आरोहतु भवान्नावं राजपुत्रपुरस्कृतः |
अरिष्टं गच्छ पन्थानं मा भूत्कालविपर्ययः || १-२४-३      
विश्वामित्रस्तथेत्युक्त्वा तानृषीन्प्रतिपूज्य च |
ततार सहितस्ताभ्यां सरितं सागरंगमाम् || १-२४-४      
तत्र शुश्राव वै शब्दं तोयसंरम्भवर्धितम् |
मध्यमागम्य तोयस्य तस्य शब्दस्य निश्चयम् || १-२४-५
ज्ञातुकामो महातेजा सह रामः कनीयसा |      
अथ रामः सरिन्मध्ये पप्रच्छ मुनिपुङ्गवम् || १-२४-६
वारिणो भिद्यमानस्य किमयं तुमुलो ध्वनिः |      
राघवस्य वचः श्रुत्वा कौतूहलसमन्वितम् || १-२४-७
कथयामास धर्मात्मा तस्य शब्दस्य निश्चयम् |      
कैलासपर्वते राम मनसा निर्मितं परम् || १-२४-८
ब्रह्मणा नरशार्दूल तेनेदं मानसं सरः |      
तस्मात् सुस्राव सरसः सायोध्यामुपगूहते || १-२४-९
सरः प्रवृत्ता सरयूः पुण्या ब्रह्मसरश्च्युता |
तस्यायमतुलः शब्दो जाह्नवीमभिवर्तते || १-२४-१०
वारिसंक्षोभजो राम प्रणामं नियतः कुरु |      
ताभ्यां तु तावुभौ कृत्वा प्रणाममतिधार्मिकौ || १-२४-११
तीरं दक्षिणमासाद्य जग्मतुर्लघुविक्रमौ |      
स वनं घोरसंकाशं दृष्ट्वा नरवरात्मजः || १-२४-१२
अविप्रहतमैक्ष्वाकः पप्रच्छ मुनिपुंगवम् |      
अहो वनमिदं दुर्गं झिल्लिकागणसंयुतम् || १-२४-१३
भैरवैः श्वापदैः कीर्णं शकुनैर्दारुणारवैः |      
नानाप्रकारैः शकुनैर्वाश्यद्भिर्भैरवस्वनैः || १-२४-१४
सिंहव्याघ्रवराहैश्च वारणैश्चापि शोभितम् |      
धवाश्वकर्णककुभैर्बिल्वतिन्दुकपाटलैः || १-२४-१५
संकीर्णं बदरीभिश्च किंन्वेतद्दारुणं वनम् |      
तमुवाच महातेजा विश्वामित्रो महामुनिः || १-२४-१६
श्रूयतां वत्स काकुत्स्थ यस्यैतद्दारुणं वनम् |      
एतौ जनपदौ स्फीतौ पूर्वमास्तां नरौत्तम || १-२४-१७
मलदाश्च करूषाश्च देवनिर्माणनिर्मितौ |      
अथ तस्याप्रमेयस्य मुनेर्वचनमुत्तमम् |
श्रुत्वा पुरुषशार्दूलः प्रत्युवाच शुभां गिरम् || १-२५-१      
अल्पवीर्या यदा यक्षी श्रूयते मुनिपुङ्गव |
कथं नागसहस्रस्य धारयत्यबला बलम् || १-२५-२      
इत्युक्तं वचनं श्रुत्वा राघवस्यामितोजसा |
हर्षयन् श्लक्ष्णया वाचा सलक्ष्मणमरिन्दमम् || १-२५-३
विश्वामित्रोऽब्रवीद्वाक्यं शृणु येन बलोत्कटा |
वरदानकृतं वीर्यं धारयत्यबला बलम् || १-२५-४      
पूर्वमासीन्महायक्षः सुकेतुर्नाम वीर्यवान् |
अनपत्यः शुभाचारः स च तेपे महत्तपः || १-२५-५      
पितामहस्तु सुप्रीतस्तस्य यक्षपतेस्तदा |
कन्यारत्नं ददौ राम ताटकां नाम नामतः || १-२५-६      
ददौ नागसहस्रस्य बलं चास्याः पितामहः |
न त्वेव पुत्रं यक्षाय ददौ ब्रह्मा महायशाः || १-२५-७      
तां तु बालां विवर्धन्तीं रूपयौवनशालिनीम् |
जंभपुत्राय सुन्दाय ददौ भार्यां यशस्विनीम् || १-२५-८      
कस्यचित्त्वथ कालस्य यक्षी पुत्रं व्यजायत |
मारीचं नाम दुर्धर्षं यः शापाद्राक्षसोऽभवत् ||१-२५-९      
सुन्दे तु निहते राम सागस्त्यमृषिसत्तमम् |
ताटका सह पुत्रेण प्रधर्षयितुमिच्छति || १-२५-१०      
भक्षार्थं जातसंरम्भा गर्जन्ती साभ्यधावत |
आपतन्तीं तु तां दृष्ट्वा अगस्त्यो भगवानृषिः || १-२५-११
राक्षसत्वं भजस्वेति मारीचं व्याजहार सः |      
अगस्त्यः परमामर्षस्ताटकामपि शप्तवान् || १-२५-१२
पुरुषादी महायक्षी विरूपा विकृतानना |
इदं रूपं विहायाशु दारुणं रूपमस्तु ते || १-२५-१३      
मुनेर्वचनमक्लीबं श्रुत्वा नरवरात्मजः |
राघवः प्राञ्जलिर्भूत्वा प्रत्युवाच दृढव्रतः || १-२६-१      
पितुर्वचननिर्देशात् पितुर्वचनगौरवात् |
वचनं कौशिकस्येति कर्तव्यमविशङ्कया || १-२६-२      
अनुशिष्टोऽस्म्ययोध्यायां गुरुमध्ये महात्मना |
पित्रा दशरथेनाहं नावज्ञेयं च तद्वचः || १-२६-३      
सोऽहं पितुर्वचः श्रुत्वा शासनाद्ब्रह्मवादिनः |
करिष्यामि न संदेहस्ताटकावधमुत्तमम् || १-२६-४      
गोब्राह्मणहितार्थाय देशस्यास्य हिताय च |
तव चैवाप्रमेयस्य वचनं कर्तुमुद्यतः || १-२६-५      
एवमुक्त्वा धनुर्मध्ये बध्वा मुष्टिमरिन्दमः |
ज्याघोषमकरोत्तीव्रं दिशः शब्देन नादयन् || १-२६-६      
तेन शब्देन वित्रस्तास्ताटकावनवासिनः |
ताटका च सुसंक्रुद्धा तेन शब्देन मोहिता || १-२६-७      
तं शब्दमभिनिध्याय राक्षसी क्रोधमूर्च्छिता |
श्रुत्वा चाभ्यद्रवत् क्रुद्धा यतः शब्दो विनिस्सृतः || १-२६-८      
तां दृष्ट्वा राघवः क्रुद्धां विकृतां विकृताननाम् |
प्रमाणेनातिवृद्धां च लक्ष्मणं सोऽभ्यभाषत || १-२६-९      
पश्य लक्ष्मण यक्षिण्या भैरवं दारुणं वपुः |
भिद्येरन् दर्शनादस्या भीरूणां हृदयानि च || १-२६-१०      
एतां पश्य दुराधर्षां मायाबलसमन्विताम् |
विनिवृत्तां करोम्यद्य हृतकर्णाग्रनासिकाम् || १-२६-११      
न ह्येनामुत्सहे हन्तुं स्त्रीस्वभावेन रक्षिताम् |
वीर्यं चास्या गतिं चापि हन्यतामिति मे मतिः || १-२६-१२      
एवं ब्रुवाणे रामे तु ताटका क्रोधमूर्च्छिता |
उद्यम्य बाहू गर्जन्ती राममेवाभ्यधावत || १-२६-१३      
विश्वामित्रस्तु ब्रह्मर्षिर्हुंकारेणाभिभर्त्स्य ताम् |
स्वस्ति राघवयोरस्तु जयं चैवाभ्यभाषत || १-२६-१४      
उद्धुन्वाना रजो घोरं ताटका राघवावुभौ |
रजो मेघेन महता मुहूर्तं सा व्यमोहयत् || १-२६-१५      
ततो मायां समास्थाय शिलावर्षेण राघवौ |
अवाकिरत् सुमहता ततश्चुक्रोध राघवः || १-२६-१६      
शिलावर्षं महत्तस्याः शरवर्षेण राघवः |
प्रतिवार्योपधावन्त्याः करौ चिच्छेद पत्रिभिः || १-२६-१७      
ततश्च्छिन्नभुजां श्रान्तामभ्याशे परिगर्जतीम् |
सौमित्रिरकरोत् क्रोधाद् हृतकर्णाग्रनासिकाम् || १-२६-१८      
			अथ तां रजनीमुष्य विश्वामित्रो महायशाः |
			प्रहस्य राघवं वाक्यमुवाच मधुराक्षरम् || १-२७-१      
			परितुष्टोऽस्मि भद्रं ते राजपुत्र महायशः |
			प्रीत्या परमया युक्तो ददाम्यस्त्राणि सर्वशः || १-२७-२      
			देवासुरगणान् वापि सगन्धर्वोरगान्भुवि |
			यैरमित्रान् प्रसह्याजौ वशीकृत्य जयिष्यसि || १-२७-३
			तानि दिव्यानि भद्रं ते ददाम्यस्त्राणि सर्वशः |      
			दण्डचक्रं महद्दिव्यं तव दास्यामि राघव || १-२७-४
			धर्मचक्रं ततो वीर कालचक्रं तथैव च |
			विष्णुचक्रं तथात्युग्रमैन्द्रं चक्रं तथैव च || १-२७-५
			वज्रमस्त्रं नरश्रेष्ठ शैवं शूलवरं तथा |
			अस्त्रं ब्रह्मशिरश्चैव ऐषीकमपि राघव || १-२७-६
			ददामि ते महाबाहो ब्राह्ममस्त्रमनुत्तमम् |      
			गदे द्वे चैव काकुत्स्थ मोदकी शिखरी शुभे || १-२७-७
			प्रदीप्ते नरशार्दूल प्रयच्छामि नृपात्मज |      
			धर्मपाशमहं राम कालपाशं तथैव च || १-२७-८
			वारुणं पाशमस्त्रं च ददाम्यहमनुत्तमम् |      
			अशनी द्वे प्रयच्छामि शुष्कार्द्रे रघुनन्दन || १-२७-९
			ददामि चास्त्रं पैनाकमस्त्रं नारायणं तथा |      
			आग्नेयमस्त्रं दयितं शिखरं नाम नामतः || १-२७-१०
			वायव्यं प्रथमं नाम ददामि तव चानघ |      
			अस्त्रं हयशिरो नाम क्रौञ्चमस्त्रं तथैव च || १-२७-११
			शक्तिद्वयं च काकुत्स्थ ददामि तव राघव |      
			कंकालं मुसलं घोरं कापालमथ किङ्किणीम् || १-२७-१२
			वधार्थं रक्षसां यानि ददाम्येतानि सर्वशः |      
			वैद्याधरं महास्त्रं च नन्दनं नाम नामतः || १-२७-१३
			असिरत्नं महाबाहो ददामि नृवरात्मज |      
			गान्धर्वमस्त्रं दयितं मोहनं नाम नामतः || १-२७-१४
			प्रस्वापनं प्रशमनं दद्मि सौम्यं च राघव |      
			वर्षणं शोषणं चैव संतापनविलापने || १-२७-१५
			मादनं चैव दुर्धर्षं कन्दर्पदयितं तथा |
			गान्धर्वमस्त्रं दयितं मानवं नाम नामतः || १-२७-१६
			पैशाचमस्त्रं दयितं मोहनं नाम नामतः |
			प्रतीच्छ नरशार्दूल राजपुत्र महायशः || १-२७-१७      
			तामसं नरशार्दूल सौमनं च महाबलम् |
			संवर्तं चैव दुर्धर्षं मौसलं च नृपात्मज || १-२७-१८
			सत्यमस्त्रं महाबाहो तथा मायामयं परम् |
			सौरं तेजःप्रभं नाम परतेजोऽपकर्षणम् || १-२७-१९
			सोमास्त्रं शिशिरं नाम त्वाष्ट्रमस्त्रं सुदारुणम् |
			दारुणं च भगस्यापि शीतेषुमथ मानवम् || १-२७-२०      
			प्रतिगृह्य ततोऽस्त्राणि प्रहृष्टवदनः शुचिः |
			गच्छन्नेव च काकुत्स्थो विश्वामित्रमथाब्रवीत् || १-२८-१      
			गृहीतास्त्रोऽस्मि भगवन् दुराधर्षः सुरैरपि |
			अस्त्राणां त्वहमिच्छामि संहारं मुनिपुंगव || १-२८-२      
			एवं ब्रुवति काकुत्स्थे विश्वामित्रो महामुनिः |
			संहारान् व्याजहाराथ धृतिमान् सुव्रतः शुचिः || १-२८-३      
			सत्यवन्तं सत्यकीर्तिं धृष्टं रभसमेव च |
			प्रतिहारतरं नाम पराङ्मुखमवाङ्मुखम् || १-२८-४
			लक्ष्यालक्ष्याविमौ चैव दृढनाभसुनाभकौ |
			दशाक्षशतवक्त्रौ च दशशीर्षशतोदरौ || १-२८-५
			पद्मनाभमहानाभौ दुन्दुनाभस्वनाभकौ |
			ज्योतिषं शकुनं चैव नैराश्यविमलावुभौ || १-२८-६
			यौगंधरविनिद्रौ च दैत्यप्रमधनौ तथा |
			शुचिबाहुर्महाबाहुर्निष्कलिर्विरुचिस्तथा
			सार्चिर्माली धृतिर्माली वृत्तिमान् रुचिरस्तथा || १-२८-७
			पित्र्यः सौमनसश्चैव विधूतमकरावुभौ |
			करवीरकरं चैव धनधान्यौ च राघव || १-२८-८
			कामरूपं कामरुचिं मोहमावरणं तथा |
			जृंभकं सर्पनाभं च पन्थानवरणौ तथा || १-२८-९
			कृशाश्वतनयान् राम भास्वरान् कामरूपिणः |
			प्रतीच्छ मम भद्रं ते पात्रभूतोऽसि राघव || १-२८-१०      
			बाढमित्येव काकुत्स्थ प्रहृष्टेनान्तरात्मना |
			दिव्यभास्वरदेहाश्च मूर्तिमन्तः सुखप्रदाः || १-२८-११
			केचिदङ्गारसदृशाः केचिद् धूमोपमास्तथा |
			चन्द्रार्कसदृशाः केचित् प्रह्वांजलिपुटास्तथा || १-२८-१२
			रामं प्रांजलयो भूत्वाऽब्रुवन् मधुरभाषिणः |
			इमे स्म नरशार्दूल शाधि किं करवाम ते || १-२८-१३      
			गम्यतामिति तानाह यथेष्टं रघुनन्दनः |
			मानसाः कार्यकालेषु साहाय्यं मे करिष्यथ || १-२८-१४      
			अथ ते राममामन्त्र्य कृत्वा चापि प्रदक्षिणम् |
			एवमस्त्विति काकुत्स्थमुक्त्वा जग्मुर्यथागतम् || १-२८-१५      
			स च तान् राघवो ज्ञात्वा विश्वामित्रं महामुनिम् |
			गच्छन्नेवाथ मधुरं श्लक्ष्णं वचनमब्रवीत् || १-२८-१६      
            किं न्वेतन्मेघसंकाशं पर्वतस्याविदूरतः |
			वृक्षखण्डमिवाभाति परं कौतूहलं हि मे || १-२८-१७
			दर्शनीयं मृगाकीर्णं मनोहरमतीव च |
			नानाप्रकारैः शकुनैर्वल्गुभाषैरलंकृतम् || १-२८-१८      
			निःसृताः स्म मुनिश्रेष्ठ कान्ताराद्रोमहर्षणात् |
			अनया त्ववगच्छामि देशस्य सुखवत्तया || १-२८-१९
			सर्वं मे शंस भगवन् कस्याश्रमपदं त्विदम् |      
			संप्राप्ता यत्र ते पापा ब्रह्मघ्ना दुष्टचारिणः | १-२८-२०
			तव यज्ञस्य विघ्नाय दुरात्मानो महामुनेः |
			भगवंस्तस्य को देशः सा यत्र तव याज्ञिकी || १-२८-२१
			रक्षितव्या क्रिया ब्रह्मन् मया वध्याश्च राक्षसाः |
			एतत्सर्वं मुनिश्रेष्ट श्रोतुमिच्छाम्यहं प्रभो || १-२८-२२   
  
			अथ तस्याप्रमेयस्य वचनं परिपृच्छतः |
			विश्वामित्रो महातेजा व्याख्यातुमुपचक्रमे || १-२९-१      
			इह राम महाबाहो विष्णुर्देवनमस्कृतः |
			वर्षाणि सुबहूनीह तथा युगशतानि च || १-२९-२
			तपश्चरणयोगार्थमुवास सुमहातपाः |      
			एष पूर्वाश्रमो राम वामनस्य महात्मनः || १-२९-३
			सिद्धाश्रम इति ख्यातः सिद्धो ह्यत्र महातपाः |      
			एतस्मिन्नेव काले तु राजा वैरोचनिर्बलिः || १-२९-४
			निर्जित्य दैवतगणान् सेन्द्रान् समरुद्गणान् |
			कारयामास तद्राज्यं त्रिषु लोकेषु विश्रुतः || १-२९-५      
			यज्ञं चकार सुमहानसुरेन्द्रो महाबलः |
			बलेस्तु यजमानस्य देवाः साग्निपुरोगमाः |
			समागम्य स्वयं चैव विष्णुमूचुरिहाश्रमे || १-२९-६      
			बलिर्वैरोचनिर्विष्णो यजते यज्ञमुत्तमम् |
			असमाप्तव्रते तस्मिन् स्वकार्यमभिपद्यताम् || १-२९-७      
			ये चैनमभिवर्तन्ते याचितार इतस्ततः |
			यच्च यत्र यथावच्च सर्वं तेभ्यः प्रयच्छति || १-२९-८      
			स त्वं सुरहितार्थाय मायायोगमुपाश्रितः |
			वामनत्वं गतो विष्णो कुरु कल्याणमुत्तमम् || १-२९-९      
			एतस्मिन्नन्तरे राम काश्यपोऽग्निसमप्रभः |
			अदित्या सहितो राम दीप्यमान इवौजसा || १-२९-१०
			देवीसहायो भगवान् दिव्यं वर्षसहस्रकम् |
			व्रतं समाप्य वरदं तुष्टाव मधुसूदनम् || १-२९-११      
			तपोमयं तपोराशिं तपोमूर्तिं तपात्मकम् |
			तपसा त्वां सुतप्तेन पश्यामि पुरोषोत्तमम् || १-२९-१२      
			शरीरे तव पश्यामि जगत्सर्वमिदं प्रभो |
			त्वमनादिरनिर्देश्यस्त्वामहं शरणं गतः || १-२९-१३      
			तमुवाच हरिः प्रीतः कश्यपं धूतकल्मषम् |
			वरं वरय भद्रं ते वरार्होऽसि मतो मम || १-२९-१४      
			तच्छ्रुत्वा वचनं तस्य मारीचः कश्यपोऽब्रवीत् |
			अदित्या देवतानां च मम चैवानुयाचितम् || १-२९-१५
			वरं वरद सुप्रीतो दातुमर्हसि सुव्रत |      
			पुत्रत्वं गच्छ भगवन्नदित्या मम चानघ || १-२९-१६
			भ्राता भव यवीयांस्त्वं शक्रस्यासुरसूदन |
			शोकार्तानां तु देवानां साहाय्यं कर्तुमर्हसि || १-२९-१७      
			अयं सिद्धाश्रमो नाम प्रसादात्ते भविष्यति |
			सिद्धे कर्मणि देवेश उत्तिष्ठ भगवन्नितः || १-२९-१८      
			अथ विष्णुर्महातेजा अदित्यां समजायत |
			वामनं रूपमास्थाय वैरोचनिमुपागमत् || १-२९-१९      
अथ तौ देशकालज्ञौ राजपुत्रावरिंदमौ |
देशे काले च वाक्यज्ञावब्रूतां कौशिकं वचः || १-३०-१      
भगवन् श्रोतुमिच्छावो यस्मिन्काले निशाचरौ |
संरक्षणीयौ तौ ब्रूहि नातिवर्तेत तत्क्षणम् || १-३०-२      
एवं ब्रुवाणौ काकुत्स्थौ त्वरमाणौ युयुत्सया |
सर्वे ते मुनयः प्रीताः प्रशशंसुर्नृपात्मजौ || १-३०-३      
अद्य प्रभृति षड्रात्रं रक्षतं राघवौ युवाम् |
दीक्षां गतो ह्येष मुनिर्मौनित्वं च गमिष्यति || १-३०-४      
तौ तु तद्वचनं श्रुत्वा राजपुत्रौ यशस्विनौ |
अनिद्रौ षडहोरात्रं तपोवनमरक्षताम् || १-३०-५      
उपासांचक्रतुर्वीरौ यत्तौ परमधन्विनौ |
ररक्षतुर्मुनिवरं विश्वामित्रमरिंदमौ || १-३०-६      
अथ काले गते तस्मिन् षष्ठेऽहनि तदागते |
सौमित्रमब्रवीद्रामो यत्तो भव समाहितः || १-३०-७      
रामस्यैवं ब्रुवाणस्य त्वरितस्य युयुत्सया |
प्रजज्वाल ततो वेदिः सोपाध्यायपुरोहिता || १-३०-८      
सदर्भचमसस्रुक्का ससमित्कुसुमोच्चया |
विश्वामित्रेण सहिता वेदिर्जज्वाल सर्त्विजा || १-३०-९      
मंत्रवच्च यथान्यायं यज्ञोऽसौ संप्रवर्तते |
आकाशे च महान् शब्दः प्रादुरासीद्भयानकः || १-३०-१०      
आवार्य गगनं मेघो यथा प्रावृषि दृश्यते |
तथा मायां विकुर्वाणौ राक्षसावभ्यधावताम् || १-३०-११      
मारीचश्च सुबाहुश्च तयोरनुचरास्तथा |
आगम्य भीमसंकाशा रुधिरौघानवासृजन् || १-३०-१२      
तां तेन रुधिरौघेण वेदीं वीक्ष्य समुक्षिताम् |
सहसाभिद्रुतो रामस्तानपश्यत्ततो दिवि || १-३०-१३ 
 
अथ ताम् रजनीम् तत्र कृतार्थौ राम लक्षणौ |
ऊषतुर् मुदितौ वीरौ प्रहृष्टेन अंतरात्मना || १-३१-१ 
 
प्रभातायाम् तु शर्वर्याम् कृत पौर्व अह्णिक क्रियौ |
विश्वामित्रम् ऋषीम् च अन्यान् सहितौ अभिजग्मतुः || १-३१-२ 
 
अभिवाद्य मुनि श्रेष्ठम् ज्वलंतम् इव पावकम् |
ऊचतुर् परमोदारम् वाक्यम् मधुर भाषिणौ || १-३१-३ 
 
इमौ स्म मुनि शार्दूल किंकरौ समुपस्थितौ |
आज्ञापय मुनिश्रेष्ठ शासनम् करवाव किम् || १-३१-४ 
 
एवम् उक्ते तयोः वाक्यम् सर्व एव महर्षयः |
विश्वामित्रम् पुरस्कृत्य रामम् वचनम् अब्रुवन् || १-३१-५ 
 
मैथिलस्य नरश्रेष्ठ जनकस्य भविष्यति |
यज्नः परम धर्मिष्ठः तत्र यास्यामहे वयम् || १-३१-६ 
 
त्वम् चैव नरशार्दूल सह अस्माभिर् गमिष्यसि |
अद्भुतम् च धनू रत्नम् तत्र त्वम् द्रष्टुम् अर्हसि || १-३१-७ 
 
तद्धि पूर्वम् नरश्रेष्ठ दत्तम् सदसि दैवतैः |
अप्रमेय बलम् घोरम् मखे परम भास्वरम् || १-३१-८ 
 
न अस्य देवा न गंधर्वा न असुरा न च राक्षसाः |
कर्तुम् आरोपणम् शक्ता न कथंचन मानुषाः || १-३१-९ 
 
धनुषस्य तस्य वीर्यम् हि जिज्ञासन्तो महीक्षितः |
न शेकुर् आरोपयितुम् राजपुत्रा महाबलाः || १-३१-१० 
 
तद् धनुर् नरशार्दूल मैथिलस्य महात्मनः |
तत्र द्रक्ष्यसि काकुत्स्थ यज्ञम् च परम अद्भुतम् || १-३१-११ 
 
तद्धि यज्ञ फलम् तेन मैथिलेन उत्तमम् धनुः |
याचितम् नर शार्दूल सुनाभम् सर्व दैवतैः || १-३१-१२      
			ब्रह्मयोनिर्महानासीत् कुशो नाम महातपाः |
			अक्लिष्टव्रतधर्मज्ञः सज्जनप्रतिपूजकः || १-३२-१      
			स महात्मा कुलीनायां युक्तायां सुमहाबलान् |
			वैदर्भ्यां जनयामास चतुरः सदृशान् सुतान् || १-३२-२
			कुशाम्बं कुशनाभं च अधूर्तरजसं वसुम् |      
			दीप्तियुक्तान् महोत्साहान् क्षत्रधर्मचिकीर्षया || १-३२-३
			तानुवाच कुशः पुत्रान् धर्मिष्ठान् सत्यवादिनः |
			क्रियतां पालनं पुत्रा धर्मं प्राप्स्यथ पुष्कलम् || १-३२-४      
			कुशस्य वचनं श्रुत्वा चत्वारो लोकसत्तमाः |
			निवेशं चक्रिरे सर्वे पुराणां नृवरास्तदा || १-३२-५      
			कुशाम्बस्तु महातेजाः कौशांबीमकरोत् पुरीम् |
			कुशनाभस्तु धर्मात्मा पुरं चक्रे महोदयम् || १-३२-६      
			अधूर्तरजसो राम धर्मारण्यं महामतिः |
			चक्रे पुरवरं राजा वसुर्नाम गिरिव्रजम् || १-३२-७      
			एषा वसुमती नाम वसोस्तस्य महात्मनः |
			एते शैलवराः पंच प्रकाशन्ते समंततः || १-३२-८      
			सुमागधी नदी रम्या मागधान् विश्रुताययौ |
			पंचानां शैलमुख्यानां मध्ये मालेव शोभते || १-३२-९      
							धनुषस्तस्य वीर्यं हि जिज्ञासन्तो महीक्षितः |
							न शेकुरारोपयितुं राजपुत्रा महाबलाः ||       
            सैषा हि मागधी राम वसोस्तस्य महात्मनः |
			पूर्वाभिचरिता राम सुक्षेत्रा सस्यमालिनी || १-३२-१०      
			कुशनाभस्तु राजर्षिः कन्याशतमनुत्तमम् |
			जनयामास धर्मात्मा घृताच्यां रघुनंदन || १-३२-११      
			तास्तु यौवनशालिन्यो रूपवत्यः स्वलंकृताः |
			उद्यानभूमिमागम्य प्रावृषीव शतह्रदाः || १-३२-१२
			गायन्त्यो नृत्यमानाश्च वादयन्त्यश्च राघव |
			आमोदं परमं जग्मुर्वराभरणभूषिताः || १-३२-१३      
			अथ ताश्चारुसर्वांग्यो रूपेणाप्रतिमा भुवि |
			उद्यानभूमिमागम्य तारा इव घनान्तरे || १-३२-१४      
			तस्य तद्वचनं श्रुत्वा कुशनाभस्य धीमतः |
			शिरोभिश्चरणौ स्पृष्ट्वा कन्याशतमभाषत || १-३३-१      
			वायुः सर्वात्मको राजन् प्रधर्षयितुमिच्छति |
			अशुभं मार्गमास्थाय न धर्मं प्रत्यवेक्षते || १-३३-२      
			पितृमत्यः स्म भद्रं ते स्वच्छन्दे न वयं स्थिताः |
			पितरं नो वृणीष्व त्वं यदि नो दास्यते तव || १-३३-३      
			तेन पापानुबन्धेन वचनं न प्रतीच्छता |
			एवं ब्रुवंत्यः सर्वाः स्म वायुनाभिहता भृषम् || १-३३-४      
			तासां तु वचनं श्रुत्वा राजा परमधार्मिकः |
			प्रत्युवाच महातेजाः कन्याशतमनुत्तमम् || १-३३-५      
			क्षान्तं क्षमावतां पुत्र्यः कर्तव्यं सुमहत्कृतम् |
			ऐकमत्यमुपागम्य कुलं चावेक्षितं मम || १-३३-६      
			अलंकारो हि नारीणां क्षमा तु पुरुषस्य वा |
			दुष्करं तच्च वै क्षान्तं त्रिदशेषु विशेषतः || १-३३-७
			यादृशी वः क्षमा पुत्र्यः सर्वासामविशेषतः |      
			क्षमा दानं क्षमा सत्यं क्षमा यज्ञश्च पुत्रिकाः || १-३३-८
			क्षमा यशः क्षमा धर्मः क्षमायां विष्ठितं जगत् |      
			विसृज्य कन्याः काकुत्स्थ राजा त्रिदशविक्रमः || १-३३-९
			मंत्रज्ञो मंत्रयामास प्रदानं सह मंत्रिभिः |
			देशे काले च कर्तव्यं सदृशे प्रतिपादनम् || १-३३-१०      
			एतस्मिन्नेव काले तु चूली नाम महाद्युतिः |
			ऊर्ध्वरेताः शुभाचारो ब्राह्मं तप उपागमत् || १-३३-११      
			तपस्यन्तमृषिं तत्र गंधर्वी पर्युपासते |
			सोमदा नाम भद्रं ते ऊर्मिलातनया तदा || १-३३-१२      
			सा च तं प्रणता भूत्वा शुश्रूषणपरायणा |
			उवास काले धर्मिष्ठा तस्यास्तुष्टोऽभवद् गुरुः || १-३३-१३      
			स च तां कालयोगेन प्रोवाच रघुनंदन |
			परितुष्टोऽस्मि भद्रं ते किं करोमि तव प्रियम् || १-३३-१४      
कृतोद्वाहे गते तस्मिन् ब्रह्मदत्ते च राघव |
अपुत्रः पुत्रलाभाय पौत्रीमिष्टिमकल्पयत् || १-३४-१      
इष्ट्यां तु वर्तमानायां कुशनाभं महीपतिम् |
उवाच परमोदारः कुशो ब्रह्मसुतस्तदा || १-३४-२      
पुत्र ते सदृशः पुत्रो भविष्यति सुधार्मिकः |
गाधिं प्राप्स्यसि तेन त्वं कीर्तिं लोके च शाश्वतीम् || १-३४-३      
एवमुक्त्वा कुशो राम कुशनाभं महीपतिम् |
जगामाकाशमाविश्य ब्रह्मलोकं सनातनम् || १-३४-४      
कस्यचित्त्वथ कालस्य कुशनाभस्य धीमतः |
जज्ञे परमधर्मिष्ठो गाधिरित्येव नामतः || १-३४-५      
स पिता मम काकुत्स्थ गाधिः परमधार्मिकः |
कुशवंशप्रसूतोऽस्मि कौशिको रघुनंदन || १-३४-६      
पूर्वजा भगिनी चापि मम राघव सुव्रता |
नाम्ना सत्यवती नाम ऋचीके प्रतिपादिता || १-३४-७      
सशरीरा गता स्वर्गं भर्तारमनुवर्तिनी |
कौशिकी परमोदारा सा प्रवृत्ता महानदी || १-३४-८      
दिव्या पुण्योदका रम्या हिमवन्तमुपाश्रिता |
लोकस्य हितकार्यार्थं प्रवृत्ता भगिनी मम || १-३४-९      
ततोऽहं हिमवत्पार्श्वे वसामि नियतः सुखम् |
भगिन्यां स्नेहसंयुक्तः कौशिक्यां रघुनंदन || १-३४-१०      
सा तु सत्यवती पुण्या सत्ये धर्मे प्रतिष्ठिता |
पतिव्रता महाभागा कौशिकी सरितां वरा || १-३४-११           
			उपास्य रात्रिशेषं तु शोणाकूले महर्षिभिः |
			निशायां सुप्रभातायां विश्वामित्रोऽभ्यभाषत || १-३५-१      
			सुप्रभाता निशा राम पूर्वा संध्या प्रवर्तते |
			उत्तिष्ठोत्तिष्ठ भद्रं ते गमनायाभिरोचय || १-३५-२      
			तच्छ्रुत्वा वचनं तस्य कृत्वा पौर्वाह्णिकक्रियः |
			गमनं रोचयामास वाक्यं चेदमुवाच ह || १-३५-३      
			अयं शोणः शुभजलोऽगाधः पुलिनमण्डितः |
			कतरेण पथा ब्रह्मन् संतरिष्यामहे वयम् || १-३५-४      
			एवमुक्तस्तु रामेण विश्वामित्रोऽब्रवीदिदम् |
			एष पंथा मयोद्दिष्टो येन यान्ति महर्षयः || १-३५-५      
			एवमुक्त्वा महर्षयो विश्वमित्रेण धीमता |
			पश्यन्तस्ते प्रयाता वै वनानि विविधानि च || १-३५-६      
			ते गत्वा दूरमध्वानं गतेऽर्धदिवसे तदा |
			जाह्नवीं सरितां श्रेष्ठां ददृशुर्मुनिसेविताम् || १-३५-७    
 
            तां दृष्ट्वा पुण्यसलिलां हंससारससेविताम् |
			बभूवुर्मुनयः सर्वे मुदिताः सहराघवाः || १-३५-८      
			तस्यास्तीरे तदा सर्वे चक्रुर्वासपरिग्रहम् |
			ततः स्नात्वा यथान्यायं संतर्प्य पितृदेवताः || १-३५-९
			हुत्वा चैवाग्निहोत्राणि प्राश्य चामृतवद्धविः |
			विविशुर्जाह्नवीतीरे शुभा मुदितमानसाः || १-३५-१०
			विश्वामित्रं महात्मानं परिवार्य समंततः |      
			विष्टिताश्च यथान्यायं राघवौ च यथा अर्हम् |
			संप्रहृष्टमना रामो विश्वामित्रमथाब्रवीत् || १-३५-११      
			भगवन् श्रोतुमिच्छामि गङ्गां त्रिपथगां नदीम् |
			त्रैलोक्यं कथमाक्रम्य गता नदनदीपतिम् || १-३५-१२      
			चोदितो रामवाक्येन विश्वामित्रो महामुनिः |
			वृद्धिं जन्म च गंगाया वक्तुमेवोपचक्रमे || १-३५-१३      
			उक्तवाक्ये मुनौ तस्मिन्नुभौ राघवलक्ष्मणौ |
			प्रतिनन्द्य कथां वीरौ ऊचतुर्मुनिपुंगवम् || १-३६-१      
			धर्मयुक्तमिदं ब्रह्मन् कथितं परमं त्वया |
			दुहितुः शैलराजस्य ज्येष्ठाय वक्तुमर्हसि |
			विस्तरं विस्तरज्ञोऽसि दिव्यमानुषसंभवम् || १-३६-२      
			त्रीन्पथो हेतुना केन पावयेल्लोकपावनी |
			कथं गङ्गा त्रिपथगा विश्रुता सरिदुत्तमा || १-३६-३
			त्रिषु लोकेषु धर्मज्ञ कर्मभिः कैः समन्विता |      
			तथा ब्रुवति काकुत्स्थे विश्वामित्रस्तपोधनः || १-३६-४
			निखिलेन कथां सर्वामृषिमध्ये न्यवेदयत् |      
			पुरा रामकृतोद्वाहः शितिकण्ठो महातपाः || १-३६-५
			दृष्ट्वा च भगवान् देवीं मैथुनायोपचक्रमे |      
			तस्य संक्रीडमानस्य महादेवस्य धीमतः |
			शितिकण्ठस्य देवस्य दिव्यं वर्षशतं गतम् || १-३६-६
			न चापि तनयो राम तस्यामासीत्परंतप |      
			सर्वे देवाः समुद्युक्ताः पितामहपुरोगमाः || १-३६-७
			यदिहोत्पद्यते भूतं कः तत्प्रतिसहिष्यति |      
			अभिगम्य सुराः सर्वे प्रणिपत्येदमब्रुवन् || १-३६-८
			देव देव महादेव लोकस्यास्य हिते रत |
			सुराणां प्रणिपातेन प्रसादं कर्तुमर्हसि || १-३६-९      
			न लोका धारयिष्यन्ति तव तेजः सुरोत्तम |
			ब्राह्मेण तपसा युक्तो देव्या सह तपश्चर || १-३६-१०
			त्रैलोक्यहितकामार्थं तेजस्तेजसि धारय |
			रक्ष सर्वानिमान् लोकान्नालोकं कर्तुमर्हसि || १-३६-११      
			देवतानां वचः श्रुत्वा सर्वलोकमहेश्वरः |
			बाढमित्यब्रवीत् सर्वान् पुनश्चेदमुवाच ह || १-३६-१२      
			धारयिष्याम्यहं तेजस्तेजस्येव सहोमया |
			त्रिदशाः पृथिवी चैव निर्वाणमधिगच्छतु || १-३६-१३      
			यदिदं क्षुभितं स्थानान्मम तेजो ह्यनुत्तमम् |
			धारयिष्यति कस्तन्मे ब्रुवन्तु सुरसत्तमाः || १-३६-१४      
			एवमुक्तास्ततो देवाः प्रत्यूचुर्वृषभध्वजम् |
			यत्तेजः क्षुभितं ह्यद्य तद्धरा धारयिष्यति || १-३६-१५           
			तप्यमाने तदा देवे सेन्द्राः साग्निपुरोगमाः |
			सेनापतिमभीप्सन्तः पितामहमुपागमन् || १-३७-१      
			ततोऽब्रुवन् सुराः सर्वे भगवन्तं पितामहम् |
			प्रणिपत्य सुराः राम सेन्द्राः साग्निपुरोगमाः || १-३७-२      
			येन सेनापतिर्देव दत्तो भगवता पुरा |
			स तपः परमास्थाय तप्यते स्म सहोमया || १-३७-३      
			यदत्रानंतरं कार्यं लोकानां हितकाम्यया |
			संविधत्स्व विधानज्ञ त्वं हि नः परमा गतिः || १-३७-४      
			देवतानां वचः श्रुत्वा सर्वलोकपितामहः |
			सान्त्वयन् मधुरैर्वाक्यैस्त्रिदशानिदमब्रवीत् || १-३७-५      
			शैलपुत्र्या यदुक्तं तन्न प्रजाः स्वासु पत्निषु |
			तस्या वचनमक्लिष्टं सत्यमेव न संशयः || १-३७-६      
			इयमाकाशगंगा यस्यां पुत्रं हुताशनः |
			जनयिष्यति देवानां सेनापतिमरिंदमम् || १-३७-७      
			ज्येष्ठा शैलेन्द्रदुहिता मानयिष्यति तं सुतम् |
			उमायास्तद्बहुमतं भविष्यति न संशयः || १-३७-८      
			तच्छ्रुत्वा वचनं तस्य कृतार्था रघुनन्दन |
			प्रणिपत्य सुराः सर्वे पितामहमपूजयन् || १-३७-९      
			ते गत्वा परमं राम कैलासं धातुमण्डितम् |
			अग्निं नियोजयामासुः पुत्रार्थं सर्वदेवताः || १-३७-१०      
			देवकार्यमिदं देव समाधत्स्व हुताशन |
			शैलपुत्र्यां महातेजो गंगायां तेज उत्सृज || १-३७-११      
			देवतानां प्रतिज्ञाय गंगामभ्येत्य पावकः |
			गर्भं धारय वै देवि देवतानामिदं प्रियम् || १-३७-१२      
			इत्येतद्वचनं श्रुत्वा दिव्यं रूपमधारयत् |
			स तस्या महिमां दृष्ट्वा समंतादवकीर्यत || १-३७-१३      
			समंततस्तदा देवीमभ्यषिंचत पावकः |
			सर्वस्रोतांसि पूर्णानि गंगाया रघुनन्दन || १-३७-१४      
			तमुवाच ततो गंगा सर्वदेवपुरोगमम् |
			अशक्ता धारणे देव तेजस्तव समुद्धतम् || १-३७-१५
			दह्यमानाग्निना तेन संप्रव्यथितचेतना |      
			अथाब्रवीदिदं गङ्गां सर्वदेवहुताशनः || १-३७-१६
			इह हैमवते पार्श्वे गर्भोऽयं संनिवेश्यताम् |      
            तां कथां कौशिको रामे निवेद्य मधुराक्षरम् |
			पुन रेवापरं वाक्यं काकुत्स्थमिदमब्रवीत् || १-३८-१      
			अयोध्याधिपतिर्वीरः पूर्वमासीन्नराधिपः |
			सगरो नाम धर्मात्मा प्रजाकामः स चाप्रजः || १-३८-२      
			वैदर्भदुहिता राम केशिनी नाम नामतः |
			ज्येष्ठा सगरपत्नी सा धर्मिष्ठा सत्यवादिनी || १-३८-३      
			अरिष्ठनेमिदुहिता सुपर्णभगिनी तु सा |
			द्वितीया सगरस्यासीत् पत्नी सुमतिसंज्ञिता || १-३८-४      
			ताभ्यां सह महाराजा पत्नीभ्याम् तप्तवांस्तपः |
			हिमवंतं समासाद्य भृगुप्रस्रवणे गिरौ || १-३८-५      
			अथ वर्षशते पूर्णे तपसाराधितो मुनिः |
			सगराय वरं प्रादाद् भृगुः सत्यवतां वरः || १-३८-६      
			अपत्यलाभः सुमहान् भविष्यति तवानघ |
			कीर्तिं चाप्रतिमां लोके प्राप्स्यसे पुरुषर्षभ || १-३८-७      
			एका जनयिता तात पुत्रं वंशकरं तव |
			षष्टिं पुत्रसहस्राणि ह्यपरा जनयिष्यति || १-३८-८      
			भाषमाणं महात्मानं राजपुत्र्यौ प्रसाद्य तम् |
			ऊचतुः परमप्रीते कृतांजलिपुटे तदा || १-३८-९      
			एकः कस्याः सुतो ब्रह्मन् का बहून् जनयिष्यति |
			श्रोतुमिच्छावहे ब्रह्मन् सत्यमस्तु वचस्तव || १-३८-१०      
			तयोस्तद्वचनं श्रुत्वा भृगुः परमधार्मिकः |
			उवाच परमां वाणीं स्वच्छन्दोऽत्र विधीयताम् || १-३८-११      
			एको वंशकरो वास्तु बहवो वा महाबलाः |
			कीर्तिमन्तो महोत्साहाः का वा कं वरमिच्छति || १-३८-१२      
			विश्वामित्रवचः श्रुत्वा कथान्ते रघुनंदन |
			उवाच परमप्रीतो मुनिं दीप्तमिवानलम् || १-३९-१      
			श्रोतुमिच्छामि भद्रं ते विस्तरेण कथामिमाम् |
			पूर्वजो मे कथं ब्रह्मन् यज्ञं वै समुपाहरत् || १-३९-२      
			तस्य तद्वचनं श्रुत्वा कौतूहलसमन्वितः |
			विश्वामित्रस्तु काकुत्स्थमुवाच प्रहसन्निव || १-३९-३
			श्रूयतां विस्तरो राम सगरस्य महात्मनः |      
			शंकरश्वशुरो नाम हिमवानिति विश्रुतः || १-३९-४
			विंध्यपर्वतमासाद्य निरीक्षेते परस्परम् |      
			तयोर्मध्ये प्रवृत्तोऽभूद्यज्ञः स पुरुषोत्तम|| १-३९-५
			स हि देशो नरव्याघ्र प्रशस्तो यज्ञकर्मणि|      
			तस्याश्वचर्यां काकुत्स्थ दृढधन्वा महारथः || १-३९-६
			अंशुमानकरोत्तात सगरस्य मते स्थितः |      
			तस्य पर्वणि तं यज्ञं यजमानस्य वासवः || १-३९-७
			राक्षसीं तनुमास्थाय यज्ञीयाश्वमपाहरत् |      
			ह्रियमाणे तु काकुत्स्थ तस्मिन्नश्वे महात्मनः ||१-३९-८
			उपाध्यायगणाः सर्वे यजमानमथाब्रुवन् |      
			अयं पर्वणि वेगेन यज्ञियाश्वोऽपनीयते ||१-३९-९
			हर्तारं जहि काकुत्स्थ हयश्चैवोपनीयताम् |      
			यज्ञश्च्छिद्रं भवत्येतत्सर्वेषामशिवाय नः || १-३९-१०
			तत्तथा क्रियतां राजन् यज्ञोऽच्छिद्रः क्रतुर्भवेत् |      
			सोऽपाध्यायवचः श्रुत्वा तस्मिन्सदसि पार्थिवः ||१-३९-११
			षष्टिं पुत्रसहस्राणि वाक्यमेतदुवाच ह |      
			गतिं पुत्रा न पश्यामि रक्षसां पुरुषर्षभाः ||१-३९-१२
			मंत्रपूतैर्महाभागैरास्थितो हि महाक्रतुः |      
			तद्गच्छत विचिन्वध्वं पुत्रका भद्रमस्तु वः ||१-३९-१३
			समुद्रमालिनीं सर्वां पृथिवीमनुगच्छत |      
			देवतानां वचः श्रुत्वा भगवान्वै पितामहः |
			प्रत्युवाच सुसंत्रस्तान् कृतान्तबलमोहितान् || १-४०-१      
			यस्येयं वसुधा कृत्स्ना वासुदेवस्य धीमतः|
			महिषी माधवस्यैषा स एव भगवान् प्रभुः|| १-४०-२
			कापिलं रूपमास्थाय धारयत्यनिशं धराम् |
			तस्य कोपाग्निना दग्धा भविष्यन्ति नृपात्मजाः || १-४०-३      
			पृथिव्याश्चापि निर्भेदो दृष्ट एव सनातनः |
			सगरस्य च पुत्राणां विनाशो दीर्घदर्शिनाम् ||१-४०-४      
			पितामह वचः श्रुत्वा त्रयस्त्रिंशदरिन्दम |
			देवाः परमसंहृष्टाः पुनर्जग्मुर्यथागतम् || १-४०-५      
			सगरस्य च पुत्राणां प्रादुरासीन्महास्वनः |
			पृथिव्यां भिद्यमानायां निर्घातसमनिःस्वनः || १-४०-६      
			ततो भित्त्वा महीं सर्वां कृत्वा चापि प्रदक्षिणम् |
			सहिताः सगराः सर्वे पितरं वाक्यमब्रुवन् || १-४०-७      
			परिक्रांता मही सर्वा सत्त्ववन्तश्च सूदिताः |
			देवदानवरक्षांसि पिशाचोरगपन्नगाः || १-४०-८
			न च पश्यामहेऽश्वं तमश्वहर्तारमेव च |
			किं करिष्याम भद्रं ते बुद्धिरत्र विचार्यताम् || १-४०-९      
			तेषां तद्वचनं श्रुत्वा पुत्राणां राजसत्तमः |
			समन्युरब्रवीद्वाक्यं सगरो रघुनंदन || १-४०-१०      
			भूयः खनत भद्रं वो विभेद्य वसुधातलम्
			अश्वहर्तारमासाद्य कृतार्थाश्च निवर्तत || १-४०-११      
			पितुर्वचनमासाद्य सगरस्य महात्मनः |
			षष्टिः पुत्रसहस्राणि रसातलमभिद्रवन् || १-४०-१२      
			खन्यमाने ततस्तस्मिन् ददृशुः पर्वतोपमम् |
			दिशागजं विरूपाक्षं धारयन्तं महीतलम् || १-४०-१३      
			सपर्वतवनां कृत्स्नां पृथिवीं रघुनंदन |
			धारयामास शिरसा विरूपाक्षो महागजः || १-४०-१४      
			यदा पर्वणि काकुत्स्थ विश्रमार्थं महागजः |
			खेदाच्चालयते शीर्षं भूमिकंपस्तदा भवेत् || १-४०-१५      
			ते तं प्रदक्षिणं कृत्वा दिशापालं महागजम् |
			मानयन्तो हि ते राम जग्मुर्भित्त्वा रसातलम् || १-४०-१६      
			ततः पूर्वां दिशं भित्त्वा दक्षिणां बिभिदुः पुनः |
			दक्षिणस्यामपि दिशि ददृशुस्ते महागजम् || १-४०-१७
			महापद्मं महात्मानं सुमहत्पर्वतोपमम् |
			शिरसा धारयन्तं गां विस्मयं जग्मुरुत्तमम् || १-४०-१८      
			पुत्रांश्चिरगतान् ज्ञात्वा सगरो रघुनंदन |
			नप्तारमब्रवीद्राजा दीप्यमानं स्वतेजसा || १-४१-१      
			शूरश्च कृतविद्यश्च पूर्वैस्तुल्योऽसि तेजसा |
			पितृणां गतिमन्विच्छ येन चाश्वोऽपहारितः || १-४१-२      
			अन्तर्भौमानि सत्त्वानि वीर्यवन्ति महान्ति च |
			तेषां त्वं प्रतिघातार्थं सासिं गृह्णीष्व कार्मुकम् || १-४१-३      
			अभिवाद्याभिवाद्यांस्त्वां हत्वा विघ्नकरानपि |
			सिद्धार्थः संनिवर्तस्व मम यज्ञस्य पारगः || १-४१-४      
			एवमुक्तो ंऽशुमान् सम्यक्सगरेण महात्मना |
			धनुरादाय खड्गं च जगाम लघुविक्रमः || १-४१-५      
			स खातं पितृभिर्मार्गमन्तर्भौमं महात्मभिः |
			प्रापद्यत नरश्रेष्ठ तेन राज्ञाभिचोदितः || १-४१-६      
			देवदानवरक्षोभिः पिशाचपतगोरगैः |
			पूज्यमानं महातेजा दिशागजमपश्यत || १-४१-७      
			स तं प्रदक्षिणं कृत्वा पृष्ट्वा चैव निरामयम् |
			पितृन् स परिपप्रच्छ वाजिहर्तारमेव च || १-४१-८      
			दिशागजस्तु तच्छ्रुत्वा प्रत्युवाच महामतिः |
			आसमंज कृतार्थस्त्वं सहाश्वः शीघ्रमेष्यसि || १-४१-९      
			तस्य तद्वचनं श्रुत्वा सर्वानेव दिशागजान् |
			यथाक्रमं यथान्यायं प्रष्टुं समुपचक्रमे || १-४१-१०      
			तैश्च सर्वैर्दिशापालैर्वाक्यज्ञैर्वाक्यकोविदैः |
			पूजितः सहयश्चैव गन्तासीत्यभिचोदितः || १-४१-११      
			तेषां तद्वचनं श्रुत्वा जगाम लघुविक्रमः |
			भस्मराशीकृता यत्र पितरस्तस्य सागराः || १-४१-१२      
			स दुःखवशमापन्नस्त्वसमंजसुतस्तदा |
			चुक्रोश परमार्तस्तु वधात्तेषां सुदुःखितः || १-४१-१३      
			कालधर्मं गते राम सगरे प्रकृतीजनाः |
			राजानं रोचयामासुरंशुमन्तं सुधार्मिकम् || १-४२-१      
			स राजा सुमहानासीदंशुमान् रघुनंदन |
			तस्य पुत्रो महानासीद्दिलीप इति विश्रुतः || १-४२-२      
			तस्मै राज्यं समादिश्य दिलीपे रघुनंदन |
			हिमवच्छिखरे रम्ये तपस्तेपे सुदारुणम् || १-४२-३      
			द्वात्रिंशच्च सहस्राणि वर्षाणि सुमहायशाः |
			तपोवनगतो राजा स्वर्गं लेभे तपोधनः || १-४२-४      
			दिलीपस्तु महातेजाः श्रुत्वा पैतामहं वधम् |
			दुःखोपहतया बुद्ध्या निश्चयं नाध्यगच्छत || १-४२-५      
			कथं गंगावतरणं कथं तेषां जलक्रिया |
			तारयेयं कथं चैतानिति चिंतापरोऽभवत् || १-४२-६      
			तस्य चिंतयतो नित्यं धर्मेण विदितात्मनः |
			पुत्रो भगीरथो नाम जज्ञे परमधार्मिकः ||१-४२-७      
			दिलीपस्तु महातेजा यज्ञैर्बहुभिरिष्टवान् |
			त्रिंशद्वर्षसहस्राणि राजा राज्यमकारयत् || १-४२-८      
			अगत्वा निश्चयं राजा तेषामुद्धरणं प्रति |
			व्याधिना नरशार्दूल कालधर्ममुपेयिवान् || १-४२-९      
			इन्द्रलोकं गतो राजा स्वार्जितेनैव कर्मणा |
			राज्ये भगीरथं पुत्रमभिषिच्य नरर्षभः || १-४२-१०      
			भगीरथस्तु राजर्षिर्धार्मिको रघुनंदन |
			अनपत्यो महाराजः प्रजाकामः स च प्रजाः || १-४२-११      
			मंत्रिष्वाधाय तद्राज्यं गङ्गावतरणे रतः|
			तपो दीर्घं समातिष्ठद्गोकर्णे रघुनंदन || १-४२-१२
			ऊर्ध्वबाहुः पंचतपा मासाहारो जितेन्द्रियः |           
			देवदेवे गते तस्मिन् सोंऽगुष्ठाग्रनिपीडिताम् |
			कृत्वा वसुमतीं राम वत्सरं समुपासत || १-४३-१      
			अथ संवत्सरे पूर्णे सर्वलोकनमस्कृतः |
			उमापतिः पशुपती राजानमिदमब्रवीत् || १-४३-२      
			प्रीतस्तेऽहं नरश्रेष्ठ करिष्यामि तव प्रियम् |
			शिरसा धारयिष्यामि शैलराजसुतामहम् ||१-४३-३      
			ततो हैमवती ज्येष्ठा सर्वलोकनमस्कृता |
			तदा सातिमहद्रूपं कृत्वा वेगं च दुःसहम् ||१-४३-४
			आकाशादपतद्राम शिवे शिवशिरस्युत |      
			अचिन्तयच्च सा देवी गङ्गा परमदुर्धरा ||१-४३-५
			विशाम्यहं हि पातालं स्त्रोतसा गृह्य शंकरम् |      
			तस्या वलेपनं ज्ञात्वा क्रुद्धस्तु भगवान् हरः || १-४३-६
			तिरोभावयितुं बुद्धिं चक्रे त्रिनयनस्तदा |      
			सा तस्मिन् पतिता पुण्या पुण्ये रुद्रस्य मूर्धनि||१-४३-७
			हिमवत्प्रतिमे राम जटामण्डलगह्वरे |      
			सा कथञ्चिन्महीं गन्तुं नाशक्नोद्यत्नमास्थिता ||१-४३-८
			नैव सा निर्गमं लेभे जटामण्डलमन्ततः |      
			तत्रैवाबंभ्रमद्देवी संवत्सरगणान्बहून् ||१-४३-९
			तामपश्यन् पुनस्तत्र तपः परममास्थितः |      
			स तेन तोषितश्चासीदत्यन्तं रघुनंदन || १-४३-१०
			विससर्ज ततो गङ्गां हरो बिन्दुसरः प्रति |      
			तस्यां विसृज्यमानायां सप्त स्रोतंसि जज्ञिरे || १-४३-११
			ह्लादिनी पावनी चैव नलिनी च तथैव च |
			तिस्रः प्राचीं दिशं जग्मुर्गंगाः शिवजलाः शुभाः || १-४३-१२      
			सुचक्षुश्चैव सीता च सिन्धुश्चैव महानदी |
			तिस्रस्त्वेता दिशं जग्मुः प्रतीचीं तु शुभोदकाः ||१-४३-१३      
			सप्तमी चान्वगात्तासां भगीरथरथं तदा |
			भगीरथोऽपि रजर्षिर्दिव्यं स्यंदनमास्थितः || १-४३-१४
			प्रायादग्रे महातेजा गङ्गा तं चाप्यनुव्रजत् |      
			गगनाच्छङ्करशिरस्ततो धरणिमागता || १-४३-१५
			व्यसर्पत जलं तत्र तीव्रशब्दपुरस्कृतम् |      
			मत्स्यकच्छपसंघैश्च शिंशुमारगणैस्तथा || १-४३-१६
			पतद्भिः पतितैश्चैव व्यरोचत वसुंधरा |      
			ततो देवर्षिगंधर्वा यक्षा सिद्धगणास्तथा || १-४३-१७
			व्यलोकयन्त ते तत्र गगनाद्गां गतां तदा |      
			विमानैर्नगराकारैर्हयैर्गजवरैस्तथा ||१-४३-१८
			पारिप्लवगताश्चापि देवतास्तत्र विष्ठिताः |      
			तदद्भुततमं लोके गंगापतनमुत्तमम् ||१-४३-१९
			दिदृक्षवो देवगणाः समीयुरमितौजसः |      
			संपतद्भिः सुरगणैस्तेषां चाभरणौजसा || १-४३-२०
			शतादित्यमिवाभाति गगनं गततोयदम् |      
			शिंशुमारोरगगणैर्मीनैरपि च चंचलैः || १-४३-२१
			विद्युद्भिरिव विक्षिप्तैराकाशमभवत्तदा |           
			स गत्वा सागरं राजा गंगयानुगतस्तदा |
			प्रविवेश तलं भूमेर्यत्र ते भस्मसात्कृताः || १-४४-१      
			भस्मन्यथाप्लुते राम गंगायाः सलिलेन वै |
			सर्वलोकप्रभुर्ब्रह्मा राजानमिदमब्रवीत् || १-४४-२      
			तारिता नरशार्दूल दिवं याताश्च देववत् |
			षष्टिः पुत्रसहस्राणि सगरस्य महात्मनः || १-४४-३      
			सागरस्य जलं लोके यावत् स्थास्यति पार्थिव |
			सगरस्यात्मजाः सर्वे दिवि स्थास्यन्ति देववत् ||१-४४-४      
			इयं च दुहिता ज्येष्ठा तव गंगा भविष्यति |
			त्वत्कृतेन च नाम्नाथ लोके स्थास्यति विश्रुता ||१-४४-५      
			गंगा त्रिपथगा नाम दिव्या भागीरथीति च |
			त्रीन्पथो भावयन्तीति तस्मत्त्रिपथगा स्मृता || १-४४-६      
			पितामहानां सर्वेषां त्वमत्र मनुजाधिप |
			कुरुष्व सलिलं राजन् प्रतिज्ञामपवर्जय || १-४४-७      
			पूर्वकेण हि ते राजंस्तेनातियशसा तदा |
			धर्मिणां प्रवरेणाथ नैष प्राप्तो मनोरथः || १-४४-८      
			तथैवांशुमता वत्स लोकेऽप्रतिमतेजसा |
			गङ्गां प्रार्थयता नेतुं प्रतिज्ञा नापवर्जिता || १-४४-९      
			राजर्षिणा गुणवता महर्षिसमतेजसा |
			मत्तुल्यतपसा चैव क्षत्रधर्मे स्थितेन च || १-४४-१०
			दिलीपेन महाभाग तव पित्रातितेजसा |
			पुनर्न शङ्किता नेतुं गङ्गां प्रार्थयतानघ || १-४४-११      
			सा त्वया समतिक्रान्ता प्रतिज्ञा पुरुषर्षभ |
			प्राप्तोऽसि परमं लोके यशः परमसंमतम् || १-४४-१२      
विश्वामित्रवचः श्रुत्वा राघवः सहलक्ष्मणः |
विस्मयं परमं गत्वा विश्वामित्रमथाब्रवीत् || १-४५-१      
अत्यद्भुतमिदं ब्रह्मन् कथितं परमं त्वया |
गंगावतरणं पुण्यं सागरस्यापि पूरणम् || १-४५-२      
क्षणभूतेव नौ रात्रिः संवृत्तेयं परंतप |
इमां चिंतयतोः सर्वां निखिलेन कथां तव || १-४५-३      
तस्य सा शर्वरी सर्वा मम सौमित्रिणा सह |
जगाम चिंतयानस्य विश्वामित्रकथां शुभाम् ||१-४५-४      
ततः प्रभाते विमले विश्वामित्रं तपोधनम्|
उवाच राघवो वाक्यं कृताह्निकमरिन्दमः || १-४५-५      
गता भगवती रात्रिः श्रोतव्यं परमं श्रुतम् |
तराम सरितं श्रेष्ठं पुण्यां त्रिपथगां नदीम् ||१-४५-६      
नौरेषा हि सुखास्तीर्णा ऋषीणां पुण्यकर्मणाम् |
भगवन्तमिह प्राप्तं ज्ञात्वा त्वरितमागता || १-४५-७      
तस्य तद्वचनं श्रुत्वा राघवस्य महात्मनः |
संतारं कारयामास सर्षिसंघस्य कौशिकः || १-४५-८      
उत्तरं तीरमासाद्य संपूज्यर्षिगणं ततः |
गंगाकूले निविष्टास्ते विशालां ददृशुः पुरिम् || १-४५-९      
ततो मुनिवरस्तूर्णं जगाम सहराघवः |
विशालां नगरीं रम्यां दिव्यां स्वर्गोपमां तदा || १-४५-१०      
अथ रामो महाप्राज्ञो विश्वामित्रं महामुनिम् |
पप्रच्छ प्रांजलिर्भूत्वा विशालामुत्तमां पुरीम् || १-४५-११      
कतमो राजवंशोऽयं विशालायां महामुने |
श्रोतुमिच्छामि भद्रं ते परं कौतूहलं हि मे || १-४५-१२      
तस्य तद्वचनं श्रुत्वा रामस्य मुनिपुंगवः |
आख्यातुं तत्समारेभे विशालस्य पुरातनम् || १-४५-१३      
श्रूयतां राम शक्रस्य कथां कथयतः श्रुताम् |
अस्मिन् देशे हि यद्वृत्तं शृणु तत्त्वेन राघव || १-४५-१४      
पूर्वं कृतयुगे राम दितेः पुत्रा महाबलाः |
अदितेश्च महाभागा वीर्यवन्तः सुधार्मिकाः || १-४५-१५      
ततस्तेषां नरव्याघ्र बुद्धिरासीन्महात्मनाम् |
अमरा निर्जराश्चैव कथं स्यामो निरामयाः || १-४५-१६      
तेषां चिंतयतां तत्र बुद्धिरासीद्विपश्चिताम् |
क्षीरोदमथनं कृत्वा रसं प्राप्स्याम तत्र वै || १-४५-१७      
ततो निश्चित्य मथनं योक्त्रं कृत्वा च वासुकिम् |
मन्थानं मन्दरं कृत्वा ममन्थुरमितौजसः || १-४५-१८      
अथ वर्षसहस्रेण योक्त्रं सर्पशिरांसि च |
वमन्त्यतिविषं तत्र ददंशुर्दशनैः शिलाः || १-४५-१९      
उत्पपाताग्निसंकाशं हालाहलमहाविषम् |
तेन दग्धं जगत्सर्वं सदेवासुरमानुषम् || १-४५-२०      
अथ देवा महादेवं शंकरं शरणार्थिनः |
जग्मुः पशुपतिं रुद्रं त्राहि त्राहीति तुष्टुवुः || १-४५-२१      
एवमुक्तस्ततो देवैर्देवदेवेश्वरः प्रभुः |
प्रादुरासीत् ततोऽत्रैव शंखचक्रधरो हरिः || १-४५-२२           
			हतेषु तेषु पुत्रेषु दितिः परमदुःखिता |
			मारीचं काश्यपं राम भर्तारमिदमब्रवीत् || १-४६-१      
			हतपुत्रास्मि भगवंस्तव पुत्रैर्महाबलैः |
			शक्रहन्तारमिच्छामि पुत्रं दीर्घतपोऽर्जितम् ||१-४६-२      
			साहं तपश्चरिष्यामि गर्भं मे दातुमर्हसि |
			ईश्वरं शक्रहन्तारं त्वमनुज्ञातुमर्हसि || १-४६-३      
			तस्यास्तद्वचनं श्रुत्वा मारीचः कश्यपस्तदा |
			प्रत्युवाच महातेजा दितिं परमदुःखिताम् || १-४६-४      
			एवं भवतु भद्रं ते शुचिर्भव तपोधने |
			जनयिष्यसि पुत्रं त्वं शक्रहन्तारमाहवे ||१-४६-५      
			पूर्णे वर्षसहस्रे तु शुचिर्यदि भविष्यसि |
			पुत्रं त्रैलोक्यहन्तारं मत्तस्त्वं जनयिष्यसि ||१-४६-६      
			एवमुक्त्वा महातेजाः पाणिना स ममार्ज ताम् |
			तमालभ्य ततः स्वस्तीत्युक्त्वा तपसे ययौ ||१-४६-७      
			गते तस्मिन्नरश्रेष्ठ दितिः परमहर्षिता |
			कुशप्लवं सामासाद्य तपस्तेपे सुदारुणम् ||१-४६-८      
			तपस्तस्यां हि कुर्वत्यां परिचर्यां चकार ह |
			सहस्राक्षो नरश्रेष्ठ परया गुणसंपदा || १-४६-९      
			अग्निं कुशान् काष्ठमपः फलं मूलं तथैव च |
			न्यवेदयत् सहस्राक्षो यच्चान्यदपि कांक्षितम् ||१-४६-१०      
			गात्रसंवाहनैश्चैव श्रमापनयनैस्तथा |
			शक्रः सर्वेषु कालेषु दितिं परिचचार ह || १-४६-११           सप्तधा तु कृते गर्भे दितिः परमदुःखिता |सहस्राक्षं दुराधर्षं वाक्यं सानुनयाब्रवीत् || १-४७-१      ममापराधाद्गर्भोऽयं सप्तधा शकलीकृतः | नापराधो हि देवेश तवात्र बलसूदन || 
१-४७-२      प्रियं त्वत्कृतमिच्छामि मम गर्भविपर्यये |मरुतां सप्तसप्तानां स्थानपाला 
भवन्तु ते || १-४७-३      वातस्कंधा इमे सप्त चरन्तु दिवि पुत्रक |मारुता इति विख्याता दिव्यरूपा ममात्मजाः 
||१-४७-४      ब्रह्मलोकं चरत्वेक इन्द्रलोकं तथापरः |दिव्यवायुरिति ख्यातः तृतीयोऽपि 
महायशाः ||१-४७-५      चत्वारस्तु सुरश्रेष्ठ दिशो वै तव शासनात् |संचरिष्यन्ति भद्रं ते कलेन हि ममात्मजाः ||१-४७-६
    त्वत्कृतेनैव नाम्ना वै मारुता इति विश्रुताः |      तस्यास्तद्वचनं श्रुत्वा सहस्राक्षः पुरंदरः ||१-४७-७उवाच प्रांजलिर्वाक्यं 
दितिं बलनिषूदनः |      सर्वमेतद्यथोक्तं ते भविष्यति न संशयः ||१-४७-८विचरिष्यन्ति भद्रं ते देवरूपास्तवात्मजाः |
एवं तौ निश्चयं कृत्वा मातापुत्रौ तपोवने ||१-४७-९जग्मतुस्त्रिदिवं राम कृतार्थाविति नः श्रुतम् |      एष देशः स काकुत्स्थ महेन्द्राध्युषितः पुरा || १-४७-१०दितिं यत्र तपःसिद्धामेवं
परिचचार सः |      इक्ष्वाकोस्तु नरव्याघ्र पुत्रः परमधार्मिकः || १-४७-११अलंबुषायामुत्पन्नो विशाल 
इति विश्रुतः |तेन चासीदिह स्थाने विशालेति पुरी कृता || १-४७-१२      विशालस्य सुतो राम हेमचन्द्रो महाबलः |सुचन्द्र इति विख्यातो हेमचन्द्रादनंतरः 
|| १-४७-१३      
पृष्ट्वा तु कुशलं तत्र परस्परसमागमे |
कथान्ते सुमतिर्वाक्यं व्याजहार महामुनिम् || १-४८-१      
इमौ कुमारौ भद्रं ते देवतुल्यपराक्रमौ |
गजसिंहगती वीरौ शार्दूलवृषभोपमौ || १-४८-२
पद्मपत्रविशालाक्षौ खड्गतूणीधनुर्धरौ |
अश्विनाविव रूपेण समुपस्थितयौवनौ || १-४८-३
यदृच्छयैव गां प्राप्तौ देवलोकादिवामरौ |
कथं पद्भ्यामिह प्राप्तौ किमर्थं कस्य वा मुने || १-४८-४      
भूषयन्ताविमं देशं चन्द्रसूर्याविवाम्बरम् |
परस्परेण सदृशौ प्रमाणेङ्गितचेष्टितैः || १-४८-५
किमर्थं च नरश्रेष्ठौ संप्राप्तौ दुर्गमे पथि |
वरायुधधरौ वीरौ श्रोतुमिच्छामि तत्त्वतः || १-४८-६      
तस्य तद्वचनं श्रुत्वा यथावृत्तं न्यवेदयत् |
सिद्धाश्रमनिवासं च राक्षसानां वधं तथा | १-४८-७      
विश्वामित्रवचः श्रुत्वा राजा परमविस्मितः || १-४८-७
अतिथी परमौ प्राप्तं पुत्रौ दशरथस्य तौ |
पूजयामास विधिवत् सत्कारार्हौ महाबलौ || १-४८-८      
ततः परमसत्कारं सुमतेः प्राप्य राघवौ |
उष्य तत्र निशामेकां जग्मतुर्मिथिलां ततः || १-४८-९      
तां दृष्ट्वा मुनयः सर्वे जनकस्य पुरीं शुभाम् |
साधु साध्विति शंसन्तो मिथिलां समपूजयन् || १-४८-१०      
मिथिलोपवने तत्र आश्रमं दृश्य राघवः |
पुराणं निर्जनं रम्यं पप्रच्छ मुनिपुंगवम् || १-४८-११      
इदमाश्रमसंकाशं किं न्विदं मुनिवर्जितम् |
श्रोतुमिच्छामि भगवन् कस्यायं पूर्व आश्रमः || १-४८-१२      
तच्छ्रुत्वा राघवेणोक्तं वाक्यं वाक्यविशारदः |
प्रत्युवाच महातेजा विश्वमित्रो महामुनिः || १-४८-१३      
हन्त ते कथयिष्यामि शृणु तत्त्वेन राघव |
यस्यैतदाश्रमपदं शप्तं कोपान्महात्मना || १-४८-१४      
गौतमस्य नरश्रेष्ठ पूर्वमासीन्महात्मनः |
आश्रमो दिव्यसंकाशः सुरैरपि सुपूजितः || १-४८-१५      
स चात्र तप आतिष्ठदहल्यासहितः पुरा |
वर्षपूगान्यनेकानि राजपुत्र महायशः || १-४८-१६      
तस्यान्तरं विदित्वा तु सहस्राक्षः शचीपतिः |
मुनिवेषधरो भूत्वाऽहल्यामिदमब्रवीत् || १-४८-१७      
ऋतुकालं प्रतीक्षन्ते नार्थिनः सुसमाहिते |
संगमं त्वहमिच्छामि त्वया सह सुमध्यमे || १-४८-१८      
मुनिवेषं सहस्राक्षं विज्ञाय रघुनंदन |
मतिं चकार दुर्मेधा देवराजकुतूहलात् || १-४८-१९           
अफलस्तु ततः शक्रो देवानग्निपुरोगमान् |
अब्रवीत् त्रस्तनयनः सिद्धगन्धर्वचारणान् || १-४९-१      
कुर्वता तपसो विघ्नं गौतमस्य महात्मनः |
क्रोधमुत्पाद्य हि मया सुरकार्यमिदं कृतम् || १-४९-२      
अफलोऽस्मि कृतस्तेन क्रोधात् सा च निराकृता |
शापमोक्षेण महता तपोऽस्यापहृतं मया || १-४९-३      
तन्मां सुरवराः सर्वे सर्षिसंघाः सचारणाः |
सुरकार्यकरं यूयं सफलं कर्तुमर्हथ || १-४९-४      
शतक्रतोर्वचः श्रुत्वा देवाः साग्निपुरोगमाः |
पितृदेवानुपेत्याहुः सह सर्वैः मरुद्गणैः || १-४९-५      
अयं मेषः सवृषणः शक्रो ह्यवृषणः कृतः |
मेषस्य वृषणौ गृह्य शक्रायाशु प्रयच्छत || १-४९-६      
अफलस्तु कृतो मेषः परां तुष्टिं प्रदास्यति |
भवतां हर्षणार्थाय ये च दास्यन्ति मानवाः |
अक्षयं हि फलं तेषां यूयं दास्यथ पुष्कलम् || १-४९-७      
अग्नेस्तु वचनं श्रुत्वा पितृदेवाः समागताः |
उत्पाट्य मेषवृषणौ सहस्राक्षे न्यवेशयन् || १-४९-८      
तदा प्रभृति काकुत्स्थ पितृदेवाः समागताः |
अफलान् भुंजते मेषान् फलैस्तेषामयोजयन् || १-४९-९ 
इन्द्रस्तु मेषवृषणस्तदा प्रभृति राघव |
गौतमस्य प्रभावेन तपसा च महात्मनः || १-४९-१०      
तदागच्छ महातेज आश्रमं पुण्यकर्मणः |
तारयैनां महाभागामहल्यां देवरूपिणीम् || १-४९-११       
ततः प्रागुत्तरां गत्वा रामः सौमित्रिणा सह |विश्वामित्रं पुरस्कृत्य यज्ञवाटमुपागमत् || १-५०-१      
रामस्तु मुनिशार्दूलमुवाच सहलक्ष्मणः |साध्वी यज्ञसमृद्धिर्हि जनकस्य महात्मनः || १-५०-२      
बहूनीह सहस्राणि नानादेशनिवासिनाम् |ब्राह्मणानां महाभाग वेदाध्ययनशालिनाम् || १-५०-३ऋषि 
ऋषिवाटाश्च दृश्यन्ते शकटीशतसंकुलाः |देशो विधीयतां ब्रह्मन् यत्र वत्स्यामहे वयम् || १-५०-४      
रामस्य वचनं श्रुत्वा विश्वामित्रो महामुनिः |निवेशमकरोद्देशे विविक्ते सलिलायुते || १-५०-५      
विश्वामित्रमनुप्राप्तं श्रुत्वा नृपवरस्तदा |शतानन्दं पुरस्कृत्य पुरोहितमनिन्दितम् || १-५०-६
प्रत्युज्जगाम सहसा विनयेन समन्वितः |      
ऋत्विजोऽपि महात्मानस्त्वर्घ्यमादाय सत्वरम् ||१-५०-७विश्वामित्राय धर्मेण ददौ धर्मपुरस्कृतम् 
|      
प्रतिगृह्य तु तां पूजां जनकस्य महात्मनः || १-५०-८पप्रच्छ कुशलं राज्ञो यज्ञस्य च निरामयम् |      
स तांश्चाथ मुनीन् पृष्ट्वा सोपाध्यायपुरोधसः || १-५०-९यथार्हमृषिभिः सर्वैः समागच्छत् प्रहृष्टवत् 
|      
अथ राजा मुनिश्रेष्ठं कृताञ्जलिरभाषत || १-५०-१०आसने भगवानास्तां सहैभिर्मुनिसत्तमैः |      
जनकस्य वचः श्रुत्वा निषसाद महामुनिः || १-५०-११पुरोधा ऋत्विजश्चैव राजा च सह मंत्रिभिः |      
आसनेषु यथान्यायमुपविष्टान् समन्ततः || १-५०-१२दृष्ट्वा स नृपतिस्तत्र विश्वामित्रमथाब्रवीत् 
|      
अद्य यज्ञसमृद्धिर्मे सफला दैवतैः कृता || १-५०-१३अद्य यज्ञफलं प्राप्तं भगवद्दर्शनान्मया |      
धन्योऽस्म्यनुगृहीतोऽस्मि यस्य मे मुनिपुङ्गव || १-५०-१४यज्ञोपसदनं ब्रह्मन् प्राप्तोऽसि मुनिभिः 
सह |      
द्वादशाहं तु ब्रह्मर्षे दीक्षामाहुर्मनीषिणः || १-५०-१५ततो भागार्थिनो देवान् द्रष्टुमर्हसि 
कौशिक |      
तस्य तद्वचनं श्रुत्वा विश्वामित्रस्य धीमतः |
हृष्टरोमा महातेजाः शतानन्दो महातपाः || १-५१-१
गौतमस्य सुतो ज्येष्ठस्तपसा द्योतितप्रभः |
रामसंदर्शनादेव परं विस्मयमागतः || १-५१-२      
एतौ निषण्णौ संप्रेक्ष्य सुखासीनौ नृपात्मजौ |
शतानन्दो मुनिश्रेष्ठं विश्वामित्रमथाब्रवीत् || १-५१-३      
अपि ते मुनिशार्दूल मम माता यशस्विनी |
दर्शिता राजपुत्राय तपो दीर्घमुपागता || १-५१-४      
अपि रामे महातेजो मम माता यशस्विनी |
वन्यैरुपाहरत् पूजां पूजार्हे सर्वदेहिनाम् || १-५१-५      
अपि रामाय कथितं यद् वृत्तं तत्पुरातनम् |
मम मातुर्महातेजो दैवेन दुरनुष्ठितम् || १-५१-६      
अपि कौशिक भद्रं ते गुरुणा मम संगता |
माता मम मुनिश्रेष्ठ रामसंदर्शनादितः || १-५१-७      
अपि मे गुरुणा रामः पूजितः कुशिकात्मज |
इहागतो महातेजाः पूजां प्राप्य महात्मनः || १-५१-८      अपि शान्तेन मनसा गुरुर्मे कुशिकात्मज|
इहागतेन रामेण पुजितेनाभिवादितः || १-५१-९      
तच्छ्रुत्वा वचनं तस्य विश्वामित्रो महामुनिः |
प्रत्युवाच शतानन्दं वाक्यज्ञो वाक्यगोविदम् || १-५१-१०      
नातिक्रान्तं मुनिश्रेष्ठ यत् कर्तव्यं कृतं मया |
संगता मुनिना पत्नी भार्गवेणेव रेणुका || १-५१-११      
तच्छ्रुत्वा वचनं तस्य विश्वामित्रस्य धीमतः |
शतानन्दो महातेजा रामं वचनमब्रवीत् || १-५१-१२      
स्वागतं ते नरश्रेष्ठ दिष्ट्या प्राप्तोऽसि राघव |
विश्वामित्रं पुरस्कृत्य महर्षिमपराजितम् || १-५१-१३      
अचिन्त्यकर्मा तपसा ब्रह्मर्षिरमितप्रभः |
विश्वामित्रो महातेजा वेत्स्येनं परमां गतिम् || १-५१-१४      
नास्ति धन्यतरो राम त्वत्तोऽन्यो भुवि कश्चन |
गोप्ता कुशिकपुत्रस्ते येन तप्तं महत्तपः || १-५१-१५      
तं दृष्ट्वा परमप्रीतो विश्वामित्रो महाबलः |प्रणतो विनयाद्वीरो वसिष्ठं जपतां वरम् || १-५२-१      
स्वागतं तव चेत्युक्तो वसिष्ठेन महात्मना |आसनं चास्य भगवान् वसिष्ठो व्यादिदेश ह || १-५२-२      
उपविष्टाय च तदा विश्वामित्राय धीमते |यथान्यायं मुनिवरः फलमूलमुपाहरत् || १-५२-३      
प्रतिगृह्य तु तां पूजां वसिष्ठाद्राजसत्तमः |तपोऽग्निहोत्रशिष्येषु कुशलं पर्यपृच्छत || १-५२-४
विश्वामित्रो महातेजा वनस्पतिगणे तथा |सर्वत्र कुशलं चाह वसिष्ठो राजसत्तमः || १-५२-५      
सुखोपविष्टं राजानं विश्वामित्रं महातपाः |पप्रच्छ जपतां श्रेष्ठो वसिष्ठो ब्रह्मणः सुतः || १-५२-६      
कच्चित्ते कुशलं राजन् कच्चिद्धर्मेण रंजयन् |प्रजाः पालयसे राजन् राजवृत्तेन धार्मिक || १-५२-७      
कच्चित्ते सुभृता भृत्याः कच्चित्तिष्ठन्ति शासने |कच्चित्ते विजिताः सर्वे रिपवो रिपुसूदन || १-५२-८      
कच्चित् बले च कोशे च मित्रेषु च परंतप |कुशलं ते नरव्याघ्र पुत्रपौत्रे तथानघ || १-५२-९      
सर्वत्र कुशलं राजा वसिष्ठं प्रत्युदाहरत् |विश्वामित्रो महातेजा वसिष्ठं विनयान्वितम् || १-५२-१० 
कृत्वा तौ सुचिरं कालं धर्मिष्ठौ ताः कथास्तदा |मुदा परमया युक्तौ प्रीयेतां तौ परस्परम् || 
१-५२-११      
ततो वसिष्ठो भगवान् कथान्ते रघुनंदन |विश्वामित्रमिदं वाक्यमुवाच प्रहसन्निव || १-५२-१२      
आतिथ्यं कर्तुमिच्छामि बलस्यास्य महाबल |तव चैवाप्रमेयस्य यथार्हं संप्रतीच्छ मे || १-५२-१३      
एवमुक्ता वसिष्ठेन शबला शत्रुसूदन |विदधे कामधुक्कामान् यस्य यस्येप्सितं यथा || १-५३-१      
इक्षून्मधूंस्तथा लाजान् मैरेयांश्च वरासवान् |पानानि च महार्हाणि भक्ष्यांश्चोच्चावचांस्तथा || 
१-५३-२      
उष्णाढ्यस्यौदनस्यापि राशयः पर्वतोपमाः |मृष्टान्नानि च सूपाश्च दधिकुल्यास्तथैव च || १-५३-३
नानास्वादुरसानां च खाण्डवानां [षाडवानां] तथैव च |भाजनानि [भोजनानि] सुपूर्णानि गौडानि च सहस्रशः 
|| १-५३-४      
सर्वमासीत् सुसंतुष्टं हृष्टपुष्टजनायुतम् |विश्वामित्रबलं राम वसिष्ठेन सुतर्पितम् || 
१-५३-५      
विश्वामित्रोऽपि राजर्षिर्हृष्टपुष्टस्तदाभवत् |सान्तःपुरवरो राजा सब्राह्मणपुरोहितः || १-५३-६      
सामात्यो मंत्रिसहितः सभृत्यः पूजितस्तदा |युक्तः परमहर्षेण वसिष्ठमिदमब्रवीत् || १-५३-७      
पूजितोऽहं त्वया ब्रह्मन् पूजार्हेण सुसत्कृतः |श्रूयतामभिधास्यामि वाक्यं वाक्यविशारद || १-५३-८      
गवां शतसहस्रेण दीयतां शबला मम |रत्नं हि भगवन्नेतद्रत्नहारी च पार्थिवः || १-५३-९तस्मान्मे शबलां देहि ममैषा धर्मतो द्विज |      
एवमुक्तस्तु भगवान् वसिष्ठो मुनिसत्तमः || १-५३-१०विश्वामित्रेण धर्मात्मा प्रत्युवाच महीपतिम् |      
नाहं शतसहस्रेण नापि कोटिशतैर्गवाम् || १-५३-११राजन् दास्यामि शबलां राशिभी रजतस्य वा |      
न परित्यागमर्हेयं मत्सकाशादरिन्दम || १-५३-१२शाश्वती शबला मह्यं कीर्तिरात्मवतो यथा |      
अस्यां हव्यं च कव्यं च प्राणयात्रा तथैव च || १-५३-१३आयत्तमग्निहोत्रं च बलिर्होमस्तथैव च 
|           
कामधेनुं वसिष्ठोऽपि यदा न त्यजते मुनिः |
तदास्य शबलां राम विश्वामित्रोऽन्वकर्षत || १-५४-१      
नीयमाना तु शबला राम राज्ञा महात्मना |
दुःखिता चिन्तयामास रुदंती शोककर्षिता || १-५४-२      
परित्यक्ता वसिष्ठेन किमहं सुमहात्मना |
याहं राजभृतैर्दीना ह्रियेयं भृशदुःखिता || १-५४-३      
किं मयापकृतं तस्य महर्षेर्भावितात्मनः |
यन्मामनागसं भक्तामिष्टां त्यजति धार्मिकः || १-५४-४      
इति संचिन्तयित्वा तु निःश्वस्य च पुनः पुनः |
जगाम वेगेन तदा वसिष्ठं परमौजसम् || १-५४-५
निर्धूय तां तदा भृत्यान् शतशः शत्रुसूदन |
जगामानिलवेगेन पादमूलं महात्मनः || १-५४-६      
शबला सा रुदन्ती च क्रोशन्ती चेदमब्रवीत् |
वसिष्ठस्याग्रतः स्थित्वा मेघदुन्दुभिनिःस्वना || १-५४-७      
भगवन् किं परित्यक्ता त्वयाहं ब्रह्मणः सुत |
यस्माद्राजभटा मां हि नयन्ते त्वत्सकाशतः || १-५४-८      
एवमुक्तस्तु ब्रह्मर्षिरिदं वचनमब्रवीत् |
शोकसंतप्तहृदयां स्वसारमिव दुःखिताम् || १-५४-९      
न त्वां त्यजामि शबले नापि मेऽपकृतं त्वया |
एष त्वां नयते राजा बलान्मत्तो महाबलः || १-५४-१०      
न हि तुल्यं बलं मह्यं राजा त्वद्य विशेषतः |
बली राजा क्षत्रियश्च पृथिव्याः पतिरेव च || १-५४-११      
इयमक्षौहिणी पूर्णा गजवाजिरथाकुला |
हस्तिध्वजसमाकीर्णा तेनासौ बलवत्तरः || १-५४-१२           
ततस्तानाकुलान् दृष्ट्वा विश्वामित्रास्त्रमोहितान् |वसिष्ठश्चोदयामास कामधुक् सृज योगतः || १-५५-१      
तस्या हुंकारतो जाताः कांबोजा रविसन्निभाः |ऊधसस्त्वथ संजाताः पह्लवाः शस्त्रपाणयः || १-५५-२
योनिदेशाच्च यवनाः शकृदेशाच्छकास्तथा |रोमकूपेषु म्लेच्छाश्च हारीताः सकिरातकाः || १-५५-३      
तैस्तन्निषूदितं सैन्यं विश्वमित्रस्य तत्क्षणात् |सपदातिगजं साश्वं सरथं रघुनंदन || १-५५-४      
दृष्ट्वा निषूदितं सैन्यं वसिष्ठेन महात्मना |विश्वामित्रसुतानां तु शतं नानाविधायुधम् || १-५५-५
अभ्यधावत् सुसंक्रद्धं वसिष्ठं जपतां वरम् | हुङ्कारेणैव तान् सर्वान् निर्ददाह महानृषिः || 
१-५५-६      
ते साश्वरथपादाता वसिष्ठेन महात्मना |भस्मीकृता मुहूर्तेन विश्वामित्रसुतास्तदा || १-५५-७      
दृष्ट्वा विनाशितान् पुत्रान् बलं च सुमहायशाः |सव्रीडश्चिंतयाविष्टो विश्वामित्रोऽभवत्तदा || 
१-५५-८      
समुद्र इव निर्वेगो भग्नदंष्ट्र इवोरगः |उपरक्त इवादित्यः सद्यो निष्प्रभतां गतः || १-५५-९
हतपुत्रबलो दीनो लूनपक्ष इव द्विजः |      
हतसर्वबलोत्साहो निर्वेदं समपद्यत || १-५५-१०स पुत्रमेकं राज्याय पालयेति नियुज्य च |पृथिवीं 
क्षत्रधर्मेण वनमेवान्वपद्यत || १-५५-११      
स गत्वा हिमवत्पारर्श्वं किंनरोरगसेवितम् |महादेवप्रसादार्थं तपस्तेपे महातपाः || १-५५-१२      
केनचित्त्वथ कालेन देवेशो वृषभध्वजः |दर्शयामास वरदो विश्वामित्रं महामुनिम् || १-५५-१३      
किमर्थं तप्यसे राजन् ब्रूहि यत्ते विवक्षितम् |वरदोऽस्मि वरो यस्ते कांक्षितः सोऽभिधीयताम् 
|| १-५५-१४      
एवमुक्तस्तु देवेन विश्वामित्रो महातपाः |प्रणिपत्य महादेवं विश्वामित्रोऽब्रवीदिदम् || १-५५-१५      
यदि तुष्टो महादेव धनुर्वेदो ममानघ |साङ्गोपाङ्गोपनिषदः सरहस्यः प्रदीयताम् || १-५५-१६      
यानि देवेषु चास्त्राणि दानवेषु महर्षिषु |गंधर्वयक्षरक्षस्सु प्रतिभांतु ममानघ || १-५५-१७तव 
प्रसादाद्भवतु देवदेव ममेप्सितम् |      
एवमुक्तो वसिष्ठेन विश्वामित्रो महाबलः |
आग्नेयमस्त्रमुत्क्षिप्य तिष्ठ तिष्ठेति चाब्रवीत् || १-५६-१      
ब्रह्मदण्डं समुद्यम्य कालदण्डमिवापरम् |
वसिष्ठो भगवान् क्रोधादिदं वचनमब्रवीत् || १-५६-२      
क्षत्रबन्धो स्थितोऽस्म्येष यद्बलं तद्विदर्शय |
नाशयाम्यद्य ते दर्पं शस्त्रस्य तव गाधिज || १-५६-३      
क्व च ते क्षत्रियबलं क्व च ब्रह्मबलं महत् |
पश्य ब्रह्मबलं दिव्यं मम क्षत्रियपांसन || १-५६-४      
तस्यास्त्रं गाधिपुत्रस्य घोरमाग्नेयमुत्तमम् |
ब्रह्मदण्डेन तच्छान्तमग्नेर्वेग इवाम्भसा || १-५६-५      
वारुणं चैव रौद्रं च ऐन्द्रं पाशुपतं तथा |
ऐषीकं चापि चिक्षेप रुषितो गाधिनंदनः || १-५६-६      
मानवं मोहनं चैव गांधर्वं स्वापनं तथा |
जृंभणं मादनं चैव संतापनविलापने || १-५६-७      
शोषणं दारणं चैव वज्रमस्त्रं सुदुर्जयम् |
ब्रह्मपाशं कालपाशं वारुणं पाशमेव च || १-५६-८      
पैनाकास्त्रं च दयितं शुष्कार्द्रे अशनी तथा |
दण्डास्त्रमथ पैशाचं क्रौञ्चमस्त्रं तथैव च || १-५६-९      
धर्मचक्रं कालचक्रं विष्णुचक्रं तथैव च |
वायव्यं मथनं चैव अस्त्रं हयशिरस्तथा || १-५६-१०      
शक्तिद्वयं च चिक्षेप कंकालं मुसलं तथा |
वैद्याधरं महास्त्रं च कालास्त्रमथ दारुणम् || १-५६-११      
त्रिशूलमस्त्रं घोरं च कापालमथ कंकणम् |
एतान्यस्त्राणि चिक्षेप सर्वाणि रघुनंदन || १-५६-१२
वसिष्ठे जपतां श्रेष्ठे तदद्भुतमिवाभवत् |      
ततः संतप्तहृदयः स्मरन्निग्रहमात्मनः |
विनिःश्वस्य विनिःश्वस्य कृतवैरो महात्मना || १-५७-१
सदक्षिणां दिशं गत्वा महिष्या सह राघव |
तताप परमं घोरं विश्वामित्रो महातपाः || १-५७-२
फलमूलाशनो दान्तैश्चचार सुमहत्तपः |      
अथास्य जज्ञिरे पुत्राः सत्यधर्मपरायणाः || १-५७-३
हविष्पन्दो मधुष्यन्दो दृढनेत्रो महारथः |      
पूर्णे वर्षसहस्रे तु ब्रह्मा लोकपितामहः || १-५७-४
अब्रवीन्मधुरं वाक्यं विश्वामित्रं तपोधनम् |
जिता राजर्षिलोकास्ते तपसा कुशिकात्मज || १-५७-५      
अनेन तपसा त्वां हि राजर्षिरिति विद्महे |
एवमुक्त्वा महातेजा जगाम सह दैवतैः || १-५७-६
त्रिविष्टपं ब्रह्मलोकं लोकानां परमेश्वरः |      
विश्वामित्रोऽपि तच्छ्रुत्वा ह्रिया किंचिदवाङ्मुखः || १-५७-७
दुःखेन महताविष्टः समन्युरिदमब्रवीत् |      
तपश्च सुमहत्तप्तं राजर्षिरिति मां विदुः || १-५७-८
देवाः सर्षिगणाः सर्वे नास्ति मन्ये तपःफलम् |      
एवं निश्चित्य मनसा भूय एव महातपाः || १-५७-९
तपश्चचार काकुत्स्थ परमं परमात्मवान् |      
एतस्मिन्नेव काले तु सत्यवादी जितेन्द्रियः || १-५७-१०
त्रिशंकुरिति विख्यात इक्ष्वाकुकुलवर्धनः |      
तस्य बुद्धिः समुत्पन्ना यजेयमिति राघव || १-५७-११
गच्छेयं स्वशरीरेण देवानां परमां गतिम् |
वसिष्ठं स समाहूय कथयामास चिन्तितम् || १-५७-१२      
अशक्यमिति चाप्युक्तो वसिष्ठेन महात्मना |
प्रत्याख्यातो वसिष्ठेन स ययौ दक्षिणां दिशम् || १-५७-१३
ततस्तत्कर्मसिद्ध्यर्थं पुत्रांस्तस्य गतो नृपः |      
वासिष्ठा दीर्घतपसस्तपो यत्र हि तेपिरे || १-५७-१४
त्रिशंकुः सुमहातेजाः शतं परमभास्वरम् |
वसिष्ठपुत्रान् ददृशे तप्यमानान् यशस्विनः || १-५७-१५      
ततः त्रिशंकोर्वचनं श्रुत्वा क्रोधसमन्वितम् |ऋषिपुत्रशतं राम राजानमिदमब्रवीत् || १-५८-१      
प्रत्याख्यातोऽसि दुर्बुद्धे गुरुणा सत्यवादिना |तं कथं समतिक्रम्य शाखान्तरमुपेयिवान् || १-५८-२      
इक्ष्वाकूणां हि सर्वेषां पुरोधाः परमा गतिः |न चातिक्रमितुं शक्यं वचनं सत्यवादिनः || १-५८-३      
अशक्यमिति सोवाच वसिष्ठो भगवानृषिः |तं वयं वै समाहर्तुं क्रतुं शक्ताः कथंचन || १-५८-४      
बालिशस्त्वं नरश्रेष्ठ गम्यतां स्वपुरं पुनः |याजने भगवान् शक्तस्त्रैलोक्यस्यापि पार्थिव || १-५८-५
अवमानं कथं कर्तुं तस्य शक्ष्यामहे वयम् |      
तेषां तद्वचनं श्रुत्वा क्रोधपर्याकुलाक्षरम् || १-५८-६स राजा पुनरेवैतानिदं वचनमब्रवीत् 
|      
प्रत्याख्यातो भगवता गुरुपुत्रैस्तथैव हि || १-५८-७अन्यां गतिं गमिष्यामि स्वस्ति वोऽस्तु तपोधनाः 
|      
ऋषिपुत्रास्तु तच्छ्रुत्वा वाक्यं घोराभिसंहितम् || १-५८-८शेपुः परमसंक्रुद्धाश्चण्डालत्वं गमिष्यसि 
|      
इत्युक्त्वा ते महात्मानो विविशुः स्वं स्वमाश्रमम् || १-५८-९अथ रात्र्यां व्यतीतायां राजा चण्डालतां 
गतः |      
नीलवस्त्रधरो नीलः परुषो ध्वस्तमूर्धजः || १-५८-१०चित्यमाल्यानुलेपश्च आयसाभरणोऽभवत् |      
तं दृष्ट्वा मंत्रिणः सर्वे त्यक्त्वा चण्डालरूपिणम् || १-५८-११प्राद्रवन् सहिता राम पौरा येऽस्यानुगामिनः 
|      
एको हि राजा काकुत्स्थ जगाम परमात्मवान् || १-५८-१२दह्यमानो दिवारात्रं विश्वामित्रं तपोधनम् |      
उक्तवाक्यं तु राजानं कृपया कुशिकात्मजः |अब्रवीन्मधुरं वाक्यं साक्षाच्चण्डालतां गतम् || 
१-५९-१      
इक्ष्वाको स्वागतं वत्स जानामि त्वां सुधार्मिकम् |शरणं ते भविष्यामि मा भैषीर्नृपपुंगव || १-५९-२      
अहमामंत्रये सर्वान् महर्षीन् पुण्यकर्मणः |यज्ञसाह्यकरान् राजंस्ततो यक्ष्यसि निर्वृतः || १-५९-३      
गुरुशापकृतं रूपं यदिदं त्वयि वर्तते |अनेन सह रूपेण सशरीरो गमिष्यसि || १-५९-४      
हस्तप्राप्तमहं मन्ये स्वर्गं तव नरेश्वर |यस्त्वं कौशिकमागम्य शरण्यं शरणागतः || १-५९-५      
एवमुक्त्वा महातेजाः पुत्रान् परमधार्मिकान् |व्यादिदेश महाप्राज्ञान्यज्ञसंभारकारणात् || १-५९-६      
सर्वान् शिष्यान् समाहूय वाक्यमेतदुवाच ह |सर्वानृषिवरान् वत्सा आनयध्वं ममाज्ञया || १-५९-७
सशिष्यान् सुहृदश्चैव सर्त्विजः सुबहुश्रुतान् |      
यदन्यो वचनं ब्रूयान्मद्वाक्यबलचोदितः || १-५९-८तत्सर्वमखिलेनोक्तं ममाख्येयमनादृतम् 
|      
तस्य तद्वचनं श्रुत्वा दिशो जग्मुस्तदाज्ञया || १-५९-९आजग्मुरथ देशेभ्यः सर्वेभ्यो ब्रह्मवादिनः 
|      
ते च शिष्याः समागम्य मुनिं ज्वलिततेजसम् || १-५९-१०ऊचुश्च वचनं सर्वे सर्वेषां ब्रह्मवादिनाम् 
|      
श्रुत्वा ते वचनं सर्वे समायान्ति द्विजातयः || १-५९-११सर्वदेशेषु चागच्छन् वर्जयित्वा महोदयम् 
|      
तपोबलहतान् ज्ञात्वा वासिष्ठान् समहोदयान् |ऋषिमध्ये महातेजा विश्वामित्रोऽभ्यभाषत || १-६०-१      
अयमिक्ष्वाकुदायादस्त्रिशंकुरिति विश्रुतः |धर्मिष्ठश्च वदान्यश्च मां चैव शरणं गतः || १-६०-२
स्वेनानेन शरीरेण देवलोकजिगीषया |      
यथायं स्वशरीरेण देवलोकं गमिष्यति || १-६०-३तथा प्रवर्त्यतां यज्ञो भवद्भिश्च मया सह |      
विश्वामित्रवचः श्रुत्वा सर्व एव महर्षयः || १-६०-४ऊचुः समेताः सहसा धर्मज्ञा धर्मसंहितम् |      
अयं कुशिकदायादो मुनिः परमकोपनः || १-६०-५यदाह वचनं सम्यगेतत् कार्यं न संशयः |अग्निकल्पो 
हि भगवान् शापं दास्यति रोषितः || १-६०-६      
तस्मात् प्रवर्त्यतां यज्ञः सशरीरो यथा दिवम् |गच्छेदिक्ष्वाकुदायादो विश्वामित्रस्य तेजसा || 
१-६०-७ततः प्रवर्त्यतां यज्ञः सर्वे समधितिष्ठत |      
एवमुक्त्वा महर्षयः संजह्रुस्ताः क्रियास्तदा || १-६०-८याजकश्च महातेजा विश्वामित्रोऽभवत् क्रतौ 
|      
ऋत्विजश्चानुपूर्व्येण मंत्रवन्मंत्रकोविदाः || १-६०-९चक्रुः सर्वाणि कर्माणि यथाकल्पं यथाविधि 
|      
ततः कालेन महता विश्वामित्रो महातपाः || १-६०-१०चकारावाहनं तत्र भागार्थं सर्वदेवताः |      
नाभ्यागमंस्तदा भागार्थं सर्वदेवताः || १-६०-११ततः कोपसमाविष्टो विश्वमित्रो महामुनिः |
स्रुवमुद्यम्य सक्रोधस्त्रिशंकुमिदमब्रवीत् || १-६०-१२      
पश्य मे तपसो वीर्यं स्वार्जितस्य नरेश्वर |एष त्वां स्वशरीरेण नयामि स्वर्गमोजसा || १-६०-१३
दुष्प्रापं स्वशरीरेण दिवं गच्छ नराधिप |      
स्वार्जितं किंचिदप्यस्ति मया हि तपसः फलम् || १-६०-१४राजन् त्वं तेजसा तस्य सशरीरो दिवं व्रज 
|      
उक्तवाक्ये मुनौ तस्मिन् सशरीरो नरेश्वरः || १-६०-१५दिवं जगाम काकुत्स्थ मुनीनां पश्यतां तदा 
|      
स्वर्गलोकं गतं दृष्ट्वा त्रिशंकुं पाकशासनः || १-६०-१६सह सर्वैः सुरगणैरिदं वचनमब्रवीत् 
|      
त्रिशंको गच्छ भूयस्त्वं नासि स्वर्गकृतालयः || १-६०-१७गुरुशापहतो मूढ पतभूमिमवाग् शिराः 
|      
एवमुक्तो महेन्द्रेण त्रिशंकुरपतत् पुनः || १-६०-१८विक्रोशमानस्त्राहीति विश्वामित्रं तपोधनम् 
|      
तच्छ्रुत्वा वचनं तस्य क्रोशमानस्य कौशिकः || १-६०-१९रोषमाहारयत्तीव्रं तिष्ठ तिष्ठेति चाब्रवीत् 
|      
विश्वामित्रो महातेजाः प्रस्थितान् वीक्ष्य तानृषीन् |
अब्रवीन्नरशार्दूल सर्वांस्तान् वनवासिनः || १-६१-१      
महान् विघ्नः प्रवृत्तोऽयं दक्षिणामास्थितो दिशम् |
दिशमन्यां प्रपत्स्यामस्तत्र तप्स्यामहे तपः || १-६१-२      
पश्चिमायां विशालायां पुष्करेषु महात्मनः |
सुखं तपश्चरिष्यामः परं तद्धि तपोवनम् || १-६१-३      
एवमुक्त्वा महातेजाः पुष्करेषु महामुनिः |
तप उग्रं दुराधर्षं तेपे मूलफलाशनः || १-६१-४      
एतस्मिन्नेव काले तु अयोध्याधिपतिर्महान् |
अंबरीष इति ख्यातो यष्टुं समुपचक्रमे || १-६१-५      
तस्य वै यजमानस्य पशुमिन्द्रो जहार ह |
प्रणष्टे तु पशौ विप्रो राजानमिदमब्रवीत् || १-६१-६      
पशुरभ्याहृतो राजन् प्रणष्टस्तव दुर्नयात् |
अरक्षितारं राजानं घ्नन्ति दोषा नरेश्वर || १-६१-७      
प्रायश्चित्तं महद्ध्येतन्नरं वा पुरुषर्षभ |
आनयस्व पशुं शीघ्रं यावत् कर्म प्रवर्तते || १-६१-८      
उपाध्यायवचः श्रुत्वा स राजा पुरुषर्षभ |
अन्वियेष महाबुद्धिः पशुं गोभिः सहस्रशः || १-६१-९      
देशान् जनपदांस्तांस्तान्नगराणि वनानि च |
आश्रमाणि च पुण्यानि मार्गमाणो महीपतिः || १-६१-१०
स पुत्रसहितं तात सभार्यं रघुनंदन |
भृगुतुंगे समासीनमृचीकं संददर्श ह || १-६१-११      
तमुवाच महातेजाः प्रणम्याभिप्रसाद्य च |
महर्षिं तपसा दीप्तं राजर्षिरमितप्रभः || १-६१-१२
पृष्ट्वा सर्वत्र कुशलमृचीकं तमिदं वचः |      
गवां शतसहस्रेण विक्रीणीषे सुतं यदि || १-६१-१३
पशोरर्थे महाभाग कृतकृत्योऽस्मि भार्गव |      
शुनःशेपं नरश्रेष्ठ गृहीत्वा तु महायशाः |
व्यश्रामत् पुष्करे राजा मध्याह्ने रघुनंदन || १-६२-१      
तस्य विश्रममाणस्य शुनःशेपो महायशाः |
पुष्करं ज्येष्ठमागम्य विश्वामित्रं ददर्श ह || १-६२-२
तप्यन्तमृषिभिः सार्धं मातुलं परमातुरः |      
विषण्णवदनो दीनस्तृष्णया च श्रमेण च || १-६२-३
पपाताङ्के मुने राम वाक्यं चेदमुवाच ह |      
न मेऽस्ति माता न पिता ज्ञातयो बान्धवाः कुतः || १-६२-४
त्रातुमर्हसि मां सौम्य धर्मेण मुनिपुंगव |      
त्राता त्वं हि नरश्रेष्ठ सर्वेषां त्वं हि भावनः || १-६२-५
राजा च कृतकार्यः स्यादहं दीर्घायुरव्ययः |
स्वर्गलोकमुपाश्नीयां तपस्तप्त्वा ह्यनुत्तमम् || १-६२-६      
स मे नाथो ह्यनाथस्य भव भव्येन चेतसा |
पितेव पुत्रं धर्मात्मंस्त्रातुमर्हसि किल्बिषात् || १-६२-७      
तस्य तद्वचनं श्रुत्वा विश्वामित्रो महातपाः |
सान्त्वयित्वा बहुविधं पुत्रानिदमुवाच ह || १-६२-८      
यत्कृते पितरः पुत्रान् जनयन्ति शुभार्थिनः |
परलोकहितार्थाय तस्य कालोऽयमागतः || १-६२-९      
अयं मुनिसुतो बालो मत्तः शरणमिच्छति |
अस्य जीवितमात्रेण प्रियं कुरुत पुत्रकाः || १-६२-१०      
सर्वे सुकृतकर्माणः सर्वे धर्मपरायणाः |
पशुभूता नरेन्द्रस्य तृप्तिमग्नेः प्रयच्छत || १-६२-११      
नाथनान् च शुनःशेपो यज्ञश्चाविघ्नतो भवेत् |
देवतास्तर्पिताश्च स्युर्मम चापि कृतं वचः || १-६२-१२      
मुनेस्तु वचनं श्रुत्वा मधुष्यन्दादयः सुताः |
साभिमानं नरश्रेष्ठ सलीलमिदमब्रुवन् || १-६२-१३      
कथमात्मसुतान् हित्वा त्रायसेऽन्यसुतं विभो |
अकार्यमिव पश्यामः श्वमांसमिव भोजने || १-६२-१४      
तेषां तद्वचनं श्रुत्वा पुत्राणां मुनिपुंगवः |
क्रोधसंरक्तनयनो व्याहर्तुमुपचक्रमे || १-६२-१५      
पूर्णे वर्षसहस्रे तु व्रतस्नातं महामुनिम् |
अभ्यागच्छन् सुराः सर्वे तपःफलचिकीर्षवः || १-६३-१      
अब्रवीत् सुमहातेजा ब्रह्मा सुरुचिरं वचः |
ऋषिस्त्वमसि भद्रं ते स्वार्जितैः कर्मभिः शुभैः || १-६३-२      
तमेवमुक्त्वा देवेशस्त्रिदिवं पुनरभ्यगात् |
विश्वामित्रो महातेजा भूयस्तेपे महत्तपः || १-६३-३      
ततः कालेन महता मेनका परमाप्सराः |
पुष्करेषु नरश्रेष्ठ स्नातुं समुपचक्रमे || १-६३-४      
तां ददर्श महातेजा मेनकां कुशिकात्मजः |
रूपेणाप्रतिमां तत्र विद्युतं जलदे यथा || १-६३-५      
दृष्ट्वा कन्दर्पवशगो मुनिस्तामिदमब्रवीत् |
अप्सरः स्वागतं तेऽस्तु वस चेह ममाश्रमे || १-६३-६
अनुगृह्णीष्व भद्रं ते मदनेन सुमोहितम् |      
इत्युक्ता सा वरारोहा तत्र वासमथाकरोत् || १-६३-७
तपसो हि महाविघ्नो विश्वामित्रमुपागतम् |
तस्यां वसन्त्यां वर्षाणि पंच पंच च राघव || १-६३-८
विश्वामित्राश्रमे सौम्य सुखेन व्यतिचक्रमुः |      
अथ काले गते तस्मिन् विश्वामित्रो महामुनिः || १-६३-९
सव्रीड इव संवृत्तश्चिन्ताशोकपरायणः |
बुद्धिर्मुनेः समुत्पन्ना सामर्षा रघुनंदन || १-६३-१०      
सर्वं सुराणां कर्मैतत्तपोऽपहरणं महत् |
अहो रात्रापदेशेन गताः संवत्सरा दश || १-६३-११
काममोहाभिभूतस्य विघ्नोऽयं प्रत्युपस्थितः |      
विनिःश्वसन् मुनिवरः पश्चात्तापेन दुःखितः || १-६३-१२
भीतामप्सरसं दृष्ट्वा वेपन्तीं प्रांजलिं स्थिताम् |
मेनकां मधुरैर्वाक्यैर्विसृज्य कुशिकात्मजः || १-६३-१३
उत्तरं पर्वतं राम विश्वामित्रो जगाम ह |      
स कृत्वा नैष्ठिकीं बुद्धिं जेतुकामो महायशाः || १-६३-१४
कौशिकीतीरमासाद्य तपस्तेपे दुरासदम् |      
तस्य वर्षसहस्राणि घोरं तप उपासतः || १-६३-१५
उत्तरे पर्वते राम देवतानामभूद्भयम् |      
आमंत्रयन् समागम्य सर्वे सर्षिगणाः सुराः || १-६३-१६
महर्षिशब्दं लभतां साध्वयं कुशिकात्मजः |      
सुरकार्यमिदं रंभे कर्तव्यं सुमहत्त्वया |लोभनं कौशिकस्येह काममोहसमन्वितम् || १-६४-१      
तथोक्ता साप्सरा राम सहस्राक्षेण धीमता |व्रीडिता प्रांजलिर्वाक्यं प्रत्युवाच सुरेश्वरम् || १-६४-२      
अयं सुरपते घोरो विश्वामित्रो महामुनिः |क्रोधमुत्स्रक्ष्यते घोरं मयि देव न संशयः || १-६४-३
ततो हि मे भयं देव प्रसादं कर्तुमर्हसि |      
एवमुक्तस्तया राम सभयं भीतया तदा || १-६४-४तामुवाच सहस्राक्षो वेपमानां कृतांजलिम् |      
मा भैषि रंभे भद्रं ते कुरुष्व मम शासनम् || १-६४-५कोकिलो हृदयग्राही माधवे रुचिरद्रुमे |अहं 
कंदर्पसहितः स्थास्यामि तव पार्श्वतः || १-६४-६      
त्वं हि रूपं बहुगुणं कृत्वा परमभास्वरम् |तमृषिं कौशिकं रंभे भेदयस्व तपस्विनम् || १-६४-७      
सा श्रुत्वा वचनं तस्य कृत्वा रूपमनुत्तमम् |लोभयामास ललिता विश्वामित्रं शुचिस्मिता || १-६४-८      
कोकिलस्य तु शुश्राव वल्गु व्याहरतः स्वनम् |संप्रहृष्टेन मनसा स एनामन्वैक्षत || १-६४-९      
अथ तस्य च शब्देन गीतेनाप्रतिमेन च |दर्शनेन च रंभाया मुनिः संदेहमागतः || १-६४-१०      
सहस्राक्षस्य तत् कर्म विज्ञाय मुनिपुंगवः |रंभां क्रोधसमाविष्टः शशाप कुशिकात्मजः || १-६४-११      
अथ हैमवतीं राम दिशं त्यक्त्वा महामुनिः |
पूर्वां दिशमनुप्राप्य तपस्तेपे सुदारुणम् || १-६५-१      
मौनं वर्षसहस्रस्य कृत्वा व्रतमनुत्तमम् |
चकाराप्रतिमं राम तपः परमदुष्करम् || १-६५-२      
पूर्णे वर्षसहस्रे तु काष्ठभूतं महामुनिम् |
विघ्नैर्बहुभिराधूतं क्रोधो नान्तरमाविशत् || १-६५-३
स कृत्वा निश्चयं राम तप आतिष्ठदव्ययम् |      
तस्य वर्षसहस्रस्य व्रते पूर्णे महाव्रतः || १-६५-४
भोक्तुमारब्धवानन्नं तस्मिन् काले रघूत्तम |
इन्द्रो द्विजातिर्भूत्वा तं सिद्धमन्नमयाचत || १-६५-५      
तस्मै दत्त्वा तदा सिद्धं सर्वं विप्राय निश्चितः |
निःषेषितेऽन्ने भगवानभुक्त्वैव महातपाः || १-६५-६
न किंचिदवदद्विप्रं मौनव्रतमुपास्थितः |
तथैवासीत्पुनः मौनमनुच्छ्वासं चकार ह || १-६५-७      
अथ वर्षसहस्रं च नोच्छ्वसन्मुनिपुंगवः |
तस्यानुच्छ्वसमानस्य मूर्ध्नि धूमो व्यजायत || १-६५-८
त्रैलोक्यं येन संभ्रांतमातापितमिवाभवत् |      
ततो देवर्षिगन्धर्वाः पन्नगोरगराक्षसाः || १-६५-९
मोहिता तपसा तस्य तेजसा मंदरश्मयः |
कश्मलोपहताः सर्वे पितामहमथाब्रुवन् || १-६५-१०      
बहुभिः कारणैर्देव विश्वामित्रो महामुनिः |
लोभितः क्रोधितश्चैव तपसा चाभिवर्धते || १-६५-११      
न ह्यस्य वृजिनं किंचिद् दृश्यते सूक्ष्ममप्यथ |
न दीयते यदि त्वस्य मनसा यदभीप्सितम् || १-६५-१२
विनाशयति त्रैलोक्यं तपसा स चराचरम् |      
व्याकुलाश्च दिशः सर्वा न च किंचित् प्रकाशते || १-६५-१३
सागराः क्षुभिताः सर्वे विशीर्यन्ते च पर्वताः |      
प्रकंपते च वसुधा वायुर्वातीह संकुलः || १-६५-१४
ब्रह्मन्न प्रतिजानीमो नास्तिको जायते जनः |      
सम्मूढमिव त्रैलोक्यं संप्रक्षुभितमानसम् || १-६५-१५
भास्करो निष्प्रभश्चैव महर्षेस्तस्य तेजसा |      
बुद्धिं न कुरुते यावन्नाशे देव महामुनिः || १-६५-१६
तावत्प्रसादो भगवानग्निरूपो महाद्युतिः |      
कालाग्निना यथा पूर्वं त्रैलोक्यं दह्यतेऽखिलम् || १-६५-१७
देवराज्यं चिकीर्षेत दीयतामस्य यन्मतम् |      
ततः सुरगणाः सर्वे पितामहपुरोगमाः || १-६५-१८
विश्वामित्रं महात्मानं वाक्यं मधुरमब्रुवन् |      
ब्रह्मर्षे स्वागतं तेऽस्तु तपसा स्म सुतोषिताः || १-६५-१९
ब्राह्मण्यं तपसोग्रेण प्राप्तवानसि कौशिक |      
दीर्घमायुश्च ते ब्रह्मन् ददामि समरुद्गणः || १-६५-२०
स्वस्ति प्राप्नुहि भद्रं ते गच्छ सौम्य यथासुखम् |      
पितामहवचः श्रुत्वा सर्वेषां त्रिदिवौकसाम् || १-६५-२१
कृत्वा प्रणामं मुदितो व्याजहार महामुनिः |      
ब्राह्मण्यं यदि मे प्राप्तं दीर्घमायुस्तथैव च || १-६५-२२
ओंकारोऽथ वषट्कारो वेदाश्च वरयन्तु माम् |      
क्षत्र वेदविदां श्रेष्ठो ब्रह्मवेदविदामपि || १-६५-२३
ब्रह्मपुत्रो वसिष्ठो मामेवं वदतु देवताः |
यद्ययं परमः कामः कृतो यान्तु सुरर्षभाः || १-६५-२४      
ततः प्रभाते विमले कृतकर्मा नराधिपः |
विश्वामित्रं महात्मानमाजुहाव सराघवम् || १-६६-१      
तमर्चयित्वा धर्मात्मा शास्त्रदृष्टेन कर्मणा |
राघवौ च महात्मानौ तदा वाक्यमुवाच ह || १-६६-२      
भगवन् स्वागतं तेऽस्तु किं करोमि तवानघ |
भवानाज्ञापयतु मामाज्ञाप्यो भवताह्यहम् || १-६६-३      
एवमुक्तः स धर्मात्मा जनकेन महात्मना |
प्रत्युवाच मुनिर्वीरं वाक्यं वाक्यविशारदः || १-६६-४      
पुत्रौ दशरथस्येमौ क्षत्रियौ लोकविश्रुतौ |
द्रष्टुकामौ धनुः श्रेष्ठं यदेतत्त्वयि तिष्ठति || १-६६-५      
एतद्दर्शय भद्रं ते कृतकामौ नृपात्मजौ |
दर्शनादस्य धनुषो यथेष्टं प्रतियास्यतः || १-६६-६      
एवमुक्तस्तु जनकः प्रत्युवाच महामुनिम् |
श्रूयतामस्य धनुषो यदर्थमिह तिष्ठति || १-६६-७      
देवरात इति ख्यातो निमेः षष्ठो महीपतिः |
न्यासोऽयं तस्य भगवन् हस्ते दत्तो महात्मना || १-६६-८      
दक्षयज्ञवधे पूर्वं धनुरायम्य वीर्यवान् |
रुद्रस्तु त्रिदशान् रोषात् सलीलमिदमब्रवीत् || १-६६-९      
यस्माद्भागार्थिनो भागं नाकल्पयत मे सुराः |
वरांगाणि महार्हाणि धनुषा शातयामि वः || १-६६-१०      
ततो विमनसः सर्वे देवा वै मुनिपुंगव |
प्रसादयन्ति देवेशं तेषां प्रीतोऽभवद्भवः || १-६६-११      
प्रीतियुक्तस्तु सर्वेषां ददौ तेषां महात्मनाम् |
तदेतद्देवदेवस्य धनूरत्नं महात्मनः || १-६६-१२
न्यासभूतं तदा न्यस्तमस्माकं पूर्वजे विभो |      
अथ मे कृषतः क्षेत्रं लांगलादुत्थिता मम || १-६६-१३
क्षेत्रं शोधयता लब्धा नाम्ना सीतेति विश्रुता |      
 जनकस्य वचः श्रुत्वा विश्वामित्रो महामुनिः |
 
  धनुर्दर्शय रामाय इति होवाच पार्थिवम् || १-६७-१      
 ततः स राजा जनकः सचिवान् व्यादिदेश ह |
 
  धनुरानीयतां दिव्यं गन्धमाल्यानुलेपितम् || १-६७-२      
 जनकेन समादिष्ठाः सचिवाः प्राविशन् पुरम् |
 
  तद्धनुः पुरतः कृत्वा निर्जग्मुरमितौजसः || १-६७-३
  नृणां शतानि पंचाशद्व्यायतानां महात्मनाम् |
  मंजूषामष्टचक्रां तां समूहुस्ते कथंचन || १-६७-४      
 तामादाय तु मंजूषामायसीं यत्र तद्धनुः |
 
  सुरोपमं ते जनकमूचुर्नृपतिमन्त्रिणः || १-६७-५      
 इदं धनुर्वरं राजन् पूजितं सर्वराजभिः |
 
  मिथिलाधिप राजेन्द्र दर्शनीयं यदिच्छसि || १-६७-६      
 तेषां नृपो वचः श्रुत्वा कृताञ्जलिरभाषत |
 
  विश्वामित्रं महात्मानं तावुभौ रामलक्ष्मणौ || १-६७-७      
 इदं धनुर्वरं ब्रह्मन् जनकैरभिपूजितम् |
 
  राजभिश्च महावीर्यैरशक्तैः पूरितं तदा || १-६७-८      
नैतत् सुरगणाः सर्वे सासुरा न च राक्षसाः |
 
  गंधर्वयक्षप्रवराः सकिन्नरमहोरगाः || १-६७-९
  क्व गतिर्मानुषाणां च धनुषोऽस्य प्रपूरणे |
  आरोपणे समायोगे वेपने तोलनेऽपि वा || १-६७-१०      
 तदेतद्धनुषां श्रेष्ठमानीतं मुनिपुंगव |
 
  दर्शयैतन्महाभाग अनयो राजपुत्रयोः || १-६७-११      
 विश्वामित्रः सरामस्तु श्रुत्वा जनकभाषितम् |
 
  वत्स राम धनुः पश्य इति राघवमब्रवीत् || १-६७-१२      
 महर्षेर्वचनाद्रामो यत्र तिष्ठति तद्धनुः |
 
  मंजूषां तामपावृत्य दृष्ट्वा धनुरथाब्रवीत् || १-६७-१३      
 इदं धनुर्वरं ब्रह्मन् संस्पृशामीह पाणिना |
 
  यत्नवांश्च भविष्यामि तोलने पूरणेऽपि वा || १-६७-१४      
 बाढमित्येव तं राजा मुनिश्च समभाषत |
 
  लीलया स धनुर्मध्ये जग्राह वचनान्मुनेः || १-६७-१५           
जनकेन समादिष्टा दूतास्ते क्लान्तवाहनाः |
त्रिरात्रमुषिताः मार्गे तेऽयोध्यां प्राविशन् पुरीम् || १-६८-१      
ते राजवचनाद्गत्वा राजवेश्म प्रवेशिताः |
ददृशुर्देवसंकाशं वृद्धं दशरथं नृपम् || १-६८-२      
बद्धाञ्जलिपुटाः सर्वे दूता विगतसाध्वसाः |
राजानं प्रश्रितं वाक्यमब्रुवन्मधुराक्षरम् || १-६८-३      
मैथिलो जनको राजा साग्निहोत्रपुरस्कृतः |
मुहुर्मुहुर्मधुरया स्नेहसंरक्तया गिरा || १-६८-४
कुशलं चाव्ययं चैव सोपाध्यायपुरोहितम् |
जनकस्त्वां महाराज पृच्छते सपुरःसरम् || १-६८-५      
पृष्ट्वा कुशलमव्यग्रं वैदेहो मिथिलाधिपः |
कौशिकानुमते वाक्यं भवन्तमिदमब्रवीत् || १-६८-६      
पूर्वं प्रतिज्ञा विदिता वीर्यशुल्का ममात्मजा |
राजानश्च कृतामर्षा निर्वीर्या विमुखीकृताः || १-६८-७      
सेयं मम सुता राजन् विश्वामित्रपुरस्कृतैः |
यदृच्छयागतैर्वीरैर्निर्जिता तव पुत्रकैः || १-६८-८      
तच्च रत्नं धनुर्दिव्यं मध्ये भग्नं महात्मना |
रामेण हि महाबाहो महत्यां जनसंसदि || १-६८-९      
अस्मै देया मया सीता वीर्यशुल्का महात्मने |
प्रतिज्ञां तर्तुमिच्छामि तदनुज्ञातुमर्हसि || १-६८-१०           
ततो रात्र्यां व्यतीतायां सोपाध्यायः सबान्धवः |
राजा दशरथो हृष्टः सुमंत्रमिदमब्रवीत् || १-६९-१      
अद्य सर्वे धनाध्यक्षा धनमादाय पुष्कलम् |
व्रजंत्वग्रे सुविहिता नानारत्नसमन्विताः || १-६९-२      
चतुरंगबलं चापि शीघ्रं निर्यातु सर्वशः |
ममाज्ञा समकालं च यानं युग्ममनुत्तमम् || १-६९-३      
वसिष्ठो वामदेवश्च जाबालिरथ काश्यपः |
मार्कण्डेयश्च दीर्घायुर्ऋषिः कात्यायनस्तथा || १-६९-४
एते द्विजाः प्रयान्त्वग्रे स्यंदनं योजयस्व मे |
यथा कालात्ययो न स्याद्दूता हि त्वरयन्ति माम् || १-६९-५      
वचनाच्च नरेन्द्रस्य सेना च चतुरंगिणी |
राजानमृषिभिः सार्धं व्रजंतं पृष्ठतोऽन्वगात् || १-६९-६      
गत्वा चतुरहं मार्गं विदेहानभ्युपेयिवान् |
राजा तु जनकः श्रीमान् श्रुत्वा पूजामकल्पयत् || १-६९-७      
ततो राजानमासाद्य वृद्धं दशरथं नृपम् |
जनको मुदितो राजा हर्षं च परमं ययौ || १-६९-८      
उवाच वचनं श्रेष्ठो नरश्रेष्ठं मुदान्वितम् |
स्वागतं ते नरश्रेष्ठः दिष्ट्या प्राप्तोऽसि राघव || १-६९-९
पुत्रयोरुभयोः प्रीतिं लप्स्यसे वीर्यनिर्जिताम् |      
दिष्ट्या प्राप्तो महातेजा वसिष्ठो भगवानृषिः || १-६९-१०
सह सर्वैर्द्विजश्रेष्ठैर्देवैरिव शतक्रतुः |           
ततः प्रभाते जनकः कृतकर्मा महर्षिभिः |
उवाच वाक्यं वाक्यज्ञः शतानंदं पुरोहितम् || १-७०-१      
भ्राता मम महातेजा यवीयानतिधार्मिकः |
कुशध्वज इति ख्यातः पुरीमध्यवसच्छुभाम् || १-७०-२
वार्या फलकपर्यन्तां पिबन्निक्षुमतीं नदीम् |
सांकाश्यां पुण्यसंकाशां विमानमिव पुष्पकम् || १-७०-३      
तमहं द्रष्टुमिच्छामि यज्ञगोप्ता स मे मतः |
प्रीतिं सोऽपि महातेजा इमां भोक्ता मया सह || १-७०-४      
एवमुक्ते तु वचने शतानंदस्य संनिधौ |
आगताः केचिदव्यग्रा जनकस्तान् समादिशत् || १-७०-५      
शासनात्तु नरेन्द्रस्य प्रययुः शीघ्रवाजिभिः |
समानेतुं नरव्याघ्रं विष्णुमिन्द्राज्ञया यथा || १-७०-६      
सांकाश्यां ते समागम्य ददृशुश्च कुशध्वजम् |
न्यवेदयन् यथावृत्तं जनकस्य च चिन्तितम् || १-७०-७      
तद्वृत्तं नृपतिः श्रुत्वा दूतश्रेष्ठैर्महाजवैः |
आज्ञया तु नरेन्द्रस्य आजगाम कुशध्वजः || १-७०-८      
स ददर्श महात्मानं जनकं धर्मवत्सलम् |
सोऽभिवाद्य शतानंदं जनकं चातिधार्मिकम् || १-७०-९
राजार्हं परमं दिव्यमासनं चाध्यरोहत |      
उपविष्टावुभौ तौ तु भ्रातरावमितौजसौ || १-७०-१०
प्रेषयामासतुर्वीरौ मन्त्रिश्रेष्ठं सुदामनम् |      
गच्छ मंत्रिपते शीघ्रमैक्ष्वाकममितप्रभम् || १-७०-११
आत्मजैः सह दुर्धर्षमानयस्व समंत्रिणम् |      
औपकार्यां स गत्वा तु रघूणां कुलवर्धनम् || १-७०-१२
ददर्श शिरसा चैनमभिवाद्येदमब्रवीत् |      
अयोध्याधिपते वीर वैदेहो मिथिलाधिपः || १-७०-१३
स त्वां द्रष्टुं व्यवसितः सोपाध्यायपुरोहितम् |      
मंत्रिश्रेष्ठवचः श्रुत्वा राजा सर्षिगणस्तदा || १-७०-१४
सबन्धुरगमत्तत्र जनको यत्र वर्तते |      
राजा च मंत्रिसहितः सोपाध्यायः सबांधवः || १-७०-१५
वाक्यं वाक्यविदां श्रेष्ठो वैदेहमिदमब्रवीत् |      
विदितं ते महाराज इक्ष्वाकुकुलदैवतम् || १-७०-१६
वक्ता सर्वेषु कृत्येषु वसिष्ठो भगवानृषिः |      
विश्वामित्राभ्यनुज्ञातः सह सर्वैर्महर्षिभिः || १-७०-१७
एष वक्ष्यति धर्मात्मा वसिष्ठो मे यथाक्रमम् |
तूष्णींभूते दशरथे वसिष्ठो भगवानृषिः || १-७०-१८
उवाच वाक्यं वाक्यज्ञो वैदेहं सपुरोधसाम् |      
अव्यक्तप्रभवो ब्रह्मा शाश्वतो नित्य अव्ययः || १-७०-१९
तस्मान्मरीचिः संजज्ञे मरीचेः कश्यपः सुतः |
विवस्वान् कश्यपाज्जज्ञे मनुर्वैवस्वतः स्मृतः || १-७०-२०      
मनुः प्रजापतिः पूर्वमिक्ष्वाकुश्च मनोः सुतः |
तमिक्ष्वाकुमयोध्यायां राजानं विद्धि पूर्वकम् || १-७०-२१      
इक्ष्वाकोस्तु सुतः श्रीमान् कुक्षिरित्येव विश्रुतः |
कुक्षेरथात्मजः श्रीमान् विकुक्षिरुपपद्यत || १-७०-२२      
विकुक्षेस्तु महातेजा बाणः पुत्रः प्रतापवान् |
बाणस्य तु महातेजा अनरण्यः प्रतापवान् || १-७०-२३      
अनरण्यात्पृथुर्जज्ञे त्रिशंकुस्तु पृथोः सुतः |
त्रिशंकोरभवत्पुत्रो धुन्धुमारो महायशाः || १-७०-२४      
धुन्धुमारान्महातेजा युवनाश्वो महारथः |
युवनाश्वसुतस्त्वासीन्मान्धाता पृथिवीपतिः || १-७०-२५           
एवं ब्रुवाणं जनकः प्रत्युवाच कृतांजलिः |
श्रोतुमर्हसि भद्रं ते कुलं नः परिकीर्तितम् || १-७१-१      
प्रदाने हि मुनिश्रेष्ठ कुलं निरवशेषतः |
वक्तव्यं कुलजातेन तन्निबोध महामुने || १-७१-२      
राजाभूत् त्रिषु लोकेषु विश्रुतः स्वेन कर्मणा |
निमिः परमधर्मात्मा सर्वसत्त्ववतां वरः || १-७१-३      
तस्य पुत्रो मिथिर्नाम जनको मिथिपुत्रकः |
प्रथमो जनको नाम जनकादप्युदावसुः || १-७१-४      
उदावसोस्तु धर्मात्मा जातो वै नन्दिवर्धनः |
नन्दिवर्धनपुत्रस्तु सुकेतुर्नाम नामतः || १-७१-५      
सुकेतोरपि धर्मात्मा देवरातो महाबलः |
देवरातस्य राजर्षेर्बृहद्रथ इति स्मृतः || १-७१-६      
बृहद्रथस्य शूरोऽभून्महावीरः प्रतापवान् |
महावीरस्य धृतिमान् सुधृतिः सत्यविक्रमः || १-७१-७      
सुधृतेरपि धर्मात्मा धृष्टकेतुः सुधार्मिकः |
धृष्टकेतोश्च राजर्षेर्हर्यश्व इति विश्रुतः || १-७१-८      
हर्यश्वस्य मरुः पुत्रो मरोः पुत्रः प्रतीन्धकः |
प्रतीन्धकस्य धर्मात्मा राजा कीर्तिरथः सुतः || १-७१-९      
पुत्रः कीर्तिरथस्यापि देवमीढ इति स्मृतः |
देवमीढस्य विबुधो विबुधस्य महीध्रकः || १-७१-१०      
महीध्रकसुतो राजा कीर्तिरातो महाबलः |
कीर्तिरातस्य राजर्षेर्महारोमा व्यजायत || १-७१-११      
महारोम्णस्तु धर्मात्मा स्वर्णरोमा व्यजायत |
स्वर्णरोम्णस्तु राजर्षेर्ह्रस्वरोमा व्यजायत || १-७१-१२      
तमुक्तवंतं वैदेहं विश्वामित्रो महामुनिः |
उवाच वचनं वीरं वसिष्ठसहितो नृपम् || १-७२-१      
अचिंत्यान्यप्रमेयाणि कुलानि नरपुंगव |
इक्ष्वाकूणां विदेहानां नैषां तुल्योऽस्ति कश्चन || १-७२-२      
सदृशो धर्मसंबन्धः सदृशो रूपसंपदा |
रामलक्ष्मणयो राजन् सीता चोर्मिलया सह || १-७२-३      
वक्तव्यं च नरश्रेष्ठ श्रूयतां वचनं मम |
भ्राता यवीयान् धर्मज्ञ एष राजा कुशध्वजः || १-७२-४      
अस्य धर्मात्मनो राजन् रूपेणाप्रतिमं भुवि |
सुताद्वयं नरश्रेष्ठ पत्न्यर्थं वरयामहे || १-७२-५      
भरतस्य कुमारस्य शत्रुघ्नस्य च धीमतः |
वरयेम सुते राजंस्तयोरर्थे महात्मनोः || १-७२-६      
पुत्रा दशरथस्येमे रूपयौवनशालिनः |
लोकपालसमाः सर्वे देवतुल्यपराक्रमाः || १-७२-७      
उभयोरपि राजेन्द्र संबन्धेनानुबध्यताम् |
इक्ष्वाकोः कुलमव्यग्रं भवतः पुण्यकर्मणः || १-७२-८      
विश्वामित्रवचः श्रुत्वा वसिष्ठस्य मते तदा |
जनकः प्रांजलिर्वाक्यमुवाच मुनिपुंगवौ || १-७२-९      
कुलं धन्यमिदं मन्ये येषां तौ मुनिपुंगवौ |
सदृशं कुलसंबन्धं यदाज्ञापयथः स्वयम् || १-७२-१०      
एवं भवतु भद्रं वः कुशध्वजसुते इमे |
पत्न्यौ भजेतां सहितौ शत्रुघ्नभरतावुभौ || १-७२-११      
एकाह्ना राजपुत्रीणां चतसॄणां महामुने |
पाणीन् गृह्णन्तु चत्वारो राजपुत्रा महाबलाः || १-७२-१२           
यस्मिंस्तु दिवसे राजा चक्रे गोदानमुत्तमम् |
तस्मिंस्तु दिवसे शूरो युधाजित् समुपेयिवान् || १-७३-१      
पुत्रः केकयराजस्य साक्षाद्भरतमातुलः |
दृष्ट्वा पृष्ट्वा च कुशलं राजानमिदमब्रवीत् || १-७३-२      
केकयाधिपती राजा स्नेहात् कुशलमब्रवीत् |
येषां कुशलकामोऽसि तेषां संप्रत्यनामयम् || १-७३-३      
स्वस्रीयं मम राजेन्द्र द्रष्टुकामो महीपतिः |
तदर्थमुपयातोऽहमयोध्यां रघुनंदन || १-७३-४      
श्रुत्वा त्वहमयोध्यायां विवाहार्थं तवात्मजान् |
मिथिलामुपयातांस्तु त्वया सह महीपते || १-७३-५
त्वरयाभ्युपयातोऽहं द्रष्टुकामः स्वसुः सुतम् |      
अथ राजा दशरथः प्रियातिथिमुपस्थितम् || १-७३-६
दृष्ट्वा परमसत्कारैः पूजार्हं समपूजयत् |      
ततस्तामुषितो रात्रिं सह पुत्रैर्महात्मभिः || १-७३-७
प्रभाते पुनरुत्थाय कृत्वा कर्माणि तत्त्ववित् |
ऋषींस्तदा पुरस्कृत्य यज्ञवाटमुपागमत् || १-७३-८      
युक्ते मुहूर्ते विजये सर्वाभरणभूषितैः |
भ्रातृभिः सहितो रामः कृतकौतुकमंगलः || १-७३-९
वसिष्ठं पुरतः कृत्वा महर्षीनपरानपि |      
वशिष्ठो भगवानेत्य वैदेहमिदमब्रवीत् || १-७३-१०
राजा दशरथो राजन् कृतकौतुकमङ्गलैः |
पुत्रैर्नरवरश्रेष्ठ दातारमभिकांक्षते || १-७३-११      
दातृप्रतिग्रहीतृभ्यां सर्वार्थाः संभवन्ति हि |
स्वधर्मं प्रतिपद्यस्व कृत्वा वैवाह्यमुत्तमम् || १-७३-१२      
इत्युक्तः परमोदारो वसिष्ठेन महात्मना |
प्रत्युवाच महातेजा वाक्यं परमधर्मवित् || १-७३-१३      
कः स्थितः प्रतिहारो मे कस्याज्ञा संप्रतीक्ष्यते |
स्वगृहे को विचारोऽस्ति यथा राज्यमिदं तव || १-७३-१४      
कृतकौतुकसर्वस्वा वेदिमूलमुपागताः |
मम कन्या मुनिश्रेष्ठ दीप्ता वह्नेरिवार्चिषः || १-७३-१५      
सद्योऽहं त्वत्प्रतीक्षोऽस्मि वेद्यामस्यां प्रतिष्ठितः |
अविघ्नं कुरुतां राजा किमर्थं हि विलम्ब्यते || १-७३-१६      
तद्वाक्यं जनकेनोक्तं श्रुत्वा दशरथस्तदा |
प्रवेशयामास सुतान् सर्वानृषिगणानपि || १-७३-१७      
ततो राजा विदेहानां वशिष्ठमिदमब्रवीत् |
कारयस्व ऋषे सर्वानृषिभिः सह धार्मिक || १-७३-१८
रामस्य लोकरामस्य क्रियां वैवाहिकीं प्रभो |      
तथेत्युक्त्वा तु जनकं वशिष्ठो भगवानृषिः || १-७३-१९
विश्वामित्रं पुरस्कृत्य शतानंदं च धार्मिकम् |
प्रपामध्ये तु विधिवद्वेदीं कृत्वा महातपाः || १-७३-२०
अलञ्चकार तां वेदीं गन्धपुष्पैः समंततः |
सुवर्णपालिकाभिश्च चित्रकुम्भैश्च साङ्कुरैः || १-७३-२१
अंकुराढ्यैः शरावैश्च धूपपात्रैः सधूपकैः |
शंखपात्रैः श्रुवैः स्रुग्भिः पात्रैरर्घ्यादिपूजितैः || १-७३-२२
लाजपूर्णैश्च पात्रीभिरक्षितैरपि संस्कृतैः |      
दर्भैः समैः समास्तीर्य विधिवन्मंत्रपूर्वकम् || १-७३-२३
अग्निमाधाय तं वेद्यां विधिमंत्रपुरस्कृतम् |
जुहावाग्नौ महातेजा वशिष्ठो मुनिपुंगव || १-७३-२४      
ततः सीतां समानीय सर्वाभरणभूषिताम् |
समक्षमग्नेः संस्थाप्य राघवाभिमुखे तदा || १-७३-२५
अब्रवीज्जनको राजा कौसल्यानंदवर्धनम् |      
इयं सीता मम सुता सहधर्मचरी तव || १-७३-२६
प्रतीच्छ चैनां भद्रं ते पाणिं गृह्णीष्व पाणिना |      
 अथ रात्र्यां व्यतीतायां विश्वामित्रो महामुनिः |
 
  आपृच्छ्य तौ च राजानौ जगामोत्तरपर्वतम् || १-७४-१      
 विश्वामित्रो गते राजा वैदेहं मिथिलाधिपम् |
 
  आपृष्ट्वैव जगामाशु राजा दशरथः पुरीम् || १-७४-२      
 अथ राजा विदेहानां ददौ कन्याधनं बहु |
 गवां शतसहस्राणि बहूनि मिथिलेश्वरः || १-७४-३
  कंबलानां च मुख्यानां क्षौमान् कोट्यंबराणि च |
  हस्त्यश्वरथपादातं दिव्यरूपं स्वलंकृतम् || १-७४-४
  ददौ कन्याशतं तासां दासीदासमनुत्तमम् |      
 हिरण्यस्य सुवर्णस्य मुक्तानां विद्रुमस्य च || १-७४-५
 
  ददौ राजा सुसंहृष्टः कन्याधनमनुत्तमम् |      
 दत्त्वा बहुविधं राजा समनुज्ञाप्य पार्थिवम् || १-७४-६
 
  प्रविवेश स्वनिलयं मिथिलां मिथिलेश्वरः |      
 राजाप्ययोध्याधिपतिः सह पुत्रैर्महात्मभिः || १-७४-७
 
  ऋषीन् सर्वान् पुरस्कृत्य जगाम सबलानुगः |      
 गच्छन्तं तु नरव्याघ्रं सर्षिसंघं सराघवम् || १-७४-८
 
  घोरास्तु पक्षिणो वाचो व्याहरन्ति समंततः |      
 भौमाश्चैव मृगाः सर्वे गच्छन्ति स्म प्रदक्षिणम् || १-७४-९
 
  तान् दृष्ट्वा राजशार्दूलो वसिष्ठं पर्यपृच्छत |      
 असौम्याः पक्षिणो घोरा मृगाश्चापि प्रदक्षिणाः || १-७४-१०
 
  किमिदं हृदयोत्कंपि मनो मम विषीदति |      
 राज्ञो दशरथस्यैतत् श्रुत्वा वाक्यं महानृषिः || १-७४-११
 
  उवाच मधुरां वाणीं श्रूयतामस्य यत्फलम् |      
 उपस्थितं भयं घोरं दिव्यं पक्षिमुखाच्च्युतम् || १-७४-१२
 
  मृगाः प्रशमयन्त्येते संतापः त्यज्यतामयम् |      
 तेषां संवदतां तत्र वायुः प्रादुर्बभूव ह || १-७४-१३
 
  कंपयन् मेदिनीं सर्वां पातयंश्च महाद्रुमान् |      
राम दाशरथे वीर वीर्यं ते श्रूयतेऽद्भुतम् |
धनुषो भेदनं चैव निखिलेन मया श्रुतम् || १-७५-१      
तदद्भुतमचिंत्यं च भेदनं धनुषस्तथा |
तच्छ्रुत्वाहमनुप्राप्तो धनुर्गृह्यापरं शुभम् || १-७५-२      
तदिदं घोरसंकाशं जामदग्न्यं महद्धनुः |
पूरयस्व शरेणैव स्वबलं दर्शयस्व च || १-७५-३      
तदहं ते बलं दृष्ट्वा धनुषोऽस्य प्रपूरणे |
द्वंद्वयुद्धं प्रदास्यामि वीर्यश्लाघ्यमहं तव || १-७५-४      
तस्य तद्वचनं श्रुत्वा राजा दशरथस्तदा |
विषण्णवदनो दीनः प्रांजलिर्वाक्यमब्रवीत् || १-७५-५      
क्षत्ररोषात् प्रशांतस्त्वं ब्राह्मणश्च महातपाः |
बालानां मम पुत्राणामभयं दातुमर्हसि || १-७५-६      
भार्गवाणां कुले जातः स्वाध्यायव्रतशालिनाम् |
सहस्राक्षे प्रतिज्ञाय शस्त्रं प्रक्षिप्तवानसि || १-७५-७      
स त्वं धर्मपरो भूत्वा काश्यपाय वसुंधराम् |
दत्त्वा वनमुपागम्य महेन्द्रकृतकेतनः || १-७५-८      
मम सर्वविनाशाय संप्राप्तस्त्वं महामुने |
न चैकस्मिन् हते रामे सर्वे जीवामहे वयम् || १-७५-९      
ब्रुवत्येवं दशरथे जामदग्न्यः प्रतापवान् |
अनादृत्य तु तद्वाक्यं राममेवाभ्यभाषत || १-७५-१०      
इमे द्वे धनुषी श्रेष्ठे दिव्ये लोकाभिपूजिते |
दृढे बलवती मुख्ये सुकृते विश्वकर्मणा || १-७५-११      
अनिसृष्टं सुरैरेकं त्र्यम्बकाय युयुत्सवे |
त्रिपुरघ्नं नरश्रेष्ठ भग्नं काकुत्स्थ यत्त्वया || १-७५-१२      
इदं द्वितीयं दुर्धर्षं विष्णोर्दत्तं सुरोत्तमैः |
तदिदं वैष्णवं राम धनुः परपुरञ्जयम् || १-७५-१३
समानसारं काकुत्स्थ रौद्रेण धनुषा त्विदम् |      
तदा तु देवताः सर्वाः पृच्छन्ति स्म पितामहम् || १-७५-१४
शितिकण्ठस्य विष्णोश्च बलाबलनिरीक्षया |
अभिप्रायं तु विज्ञाय देवतानां पितामहः || १-७५-१५
विरोधं जनयामास तयोः सत्यवतां वरः |      
श्रुत्वा तज्जामदग्न्यस्य वाक्यं दाशरथिस्तदा |
गौरवाद्यंत्रितकथः पितू राममथाब्रवीत् || १-७६-१      
कृतवानस्मि यत् कर्म श्रुतवानसि भार्गव |
अनुरुन्ध्यामहे ब्रह्मन् पितुरानृण्यमास्थितः || १-७६-२      
वीर्यहीनमिवाशक्तं क्षत्रधर्मेण भार्गव |
अवजानासि मे तेजः पश्य मेऽद्य पराक्रमम् || १-७६-३      
इत्युक्त्वा राघवः क्रुद्धो भार्गवस्य वरायुधम् |
शरं च प्रतिजग्राह हस्ताल्लघुपराक्रमः || १-७६-४      
आरोप्य स धनू रामः शरं सज्यं चकार ह |
जामदग्न्यं ततो रामं रामः क्रुद्धोऽब्रवीदिदम् || १-७६-५      
ब्राह्मणोऽसीति पूज्यो मे विश्वामित्रकृतेन च |
तस्माच्छक्तो न ते राम मोक्तुं प्राणहरं शरम् || १-७६-६      
इमां वा त्वद्गतिं राम तपोबलसमार्जितान् |
लोकानप्रतिमान्वापि हनिष्यामि यदिच्छसि || १-७६-७      
न ह्ययं वैष्णवो दिव्यः शरः परपुरंजयः |
मोघः पतति वीर्येण बलदर्पविनाशनः || १-७६-८      
वरायुधधरं रामं द्रष्टुं सर्षिगणाः सुराः |
पितामहं पुरस्कृत्य समेतास्तत्र सर्वशः || १-७६-९
गंधर्वाप्सरसश्चैव सिद्धचारणकिन्नराः |
यक्षराक्षसनागाश्च तद्द्रष्टुं महदद्भुतम् || १-७६-१०      
जडीकृते तदा लोके रामे वरधनुर्धरे |
निर्वीर्यो जामदग्न्योऽसौ रमो राममुदैक्षत || १-७६-११      
तेजोभिर्हतवीर्यत्वाज्जामदग्न्यो जडीकृतः |
रामं कमलपत्राक्षं मन्दं मन्दमुवाच ह || १-७६-१२      
काश्यपाय मया दत्ता यदा पूर्वं वसुंधरा |
विषये मे न वस्तव्यमिति मां काश्यपोऽब्रवीत् || १-७६-१३      
गते रामे प्रशांतात्मा रामो दाशरथिर्धनुः |
वरुणायाप्रमेयाय ददौ हस्ते महायशाः || १-७७-१      
अभिवाद्य ततो रामो वसिष्ठ प्रमुखानृषीन् |
पितरं विह्वलं दृष्ट्वा प्रोवाच रघुनंदनः || १-७७-२      
जामदग्न्यो गतो रामः प्रयातु चतुरङ्गिगिणी |
अयोध्याभिमुखी सेना त्वया नाथेन पालिता || १-७७-३      4,5
रामस्य वचनं श्रुत्वा राजा दशरथः सुतम् |
बाहुभ्यां संपरिष्वज्य मूर्ध्नि चाघ्राय राघवम् || १-७७-४
गतो राम इति श्रुत्वा हृष्टः प्रमुदितो नृपः |
पुनर्जातं तदा मेने पुत्रमात्मानमेव च || १-७७-५      
चोदयामास तां सेनां जगामाशु ततः पुरीम् |
पताकाध्वजिनीं रम्यां तूर्योद्घुष्टनिनादिताम् || १-७७-६
सिक्तराजपथां रम्यां प्रकीर्णकुसुमोत्कराम् |
राजप्रवेशसुमुखैः पौरैर्मंगलपाणिभिः || १-७७-७
संपूर्णां प्राविशद्राजा जनौघैः समलंकृताम् |      
पौरैः प्रत्युद्गतो दूरं द्विजैश्च पुरवासिभिः || १-७७-८
पुत्रैरनुगतः श्रीमान् श्रीमद्भिश्च महायशाः |
प्रविवेश गृहं राजा हिमवत्सदृशं प्रियम् || १-७७-९      
ननन्द स्वजनै राजा गृहे कामैः सुपूजितः |
कौसल्या च सुमित्रा च कैकेयी च सुमध्यमा || १-७७-१०
वधूप्रतिग्रहे युक्ता याश्चान्या राजयोषितः |      
ततः सीतां महाभागामूर्मिलां च यशस्विनीम् || १-७७-११
कुशध्वजसुते चोभे जगृहुर्नृपयोषितः |      
मंगलालापनैर्होमैः शोभिताः क्षौमवाससः || १-७७-१२
देवतायतनान्याशु सर्वास्ताः प्रत्यपूजयन् |      
अभिवाद्याभिवाद्यांश्च सर्वा राजसुतास्तदा || १-७७-१३
रेमिरे मुदिताः सर्वा भर्तृभिः सहिता रहः |      
कृतदाराः कृतास्त्राश्च सधनाः ससुहृज्जनाः || १-७७-१४
शुश्रूषमाणाः पितरं वर्तयन्ति नरर्षभाः |      
कस्यचित्त्वथ कालस्य राजा दशरधः सुतम् || १-७७-१५
भरतं कैकेयीपुत्रमब्रवीद्रघुनन्दनः |      
अयं केकयराजस्य पुत्रो वसति पुत्रक || १-७७-१६
त्वां नेतुमागतो वीरो युधाजिन्मातुलस्तव |      
श्रुत्वा दशरथस्यैतद्भरतः कैकेयीसुतः || १-७७-१७
गमनायाभिचक्राम शत्रुघ्नसहितस्तदा |     