 
गच्छता मातुलकुलं भरतेन तदाऽनघः |
शत्रुघ्नो नित्यशत्रुघ्नो नीतः प्रीतिपुरस्कृतः || २-१-१  
स तत्र न्यवसद्भ्रात्रा सह सत्कारसत्कृतः |
मातुलेनाश्वपतिना पुत्रस्नेहेन लालितः || २-१-२  
तत्रापि निवसन्तौ तौ तर्प्यमाणौ च कामतः |
भ्रातरौ स्मरतां वीरौ वृद्धं दशरथं नृपम् || २-१-३  
राजापि तौ महातेजाः सस्मार प्रोषितौ सुतौ |
उभौ भरतशत्रुघ्नौ महेन्द्रवरुणोपमौ || २-१-४  
सर्व एव तु तस्येष्ट श्चत्वारः पुरुषर्षभाः |
स्वशरीराद्विनिर्वृत्ताश्चत्वार इव बाहवः || २-१-५  
तेषामपि महातेजा रामो रतिकरः पितुः |
स्वयम्भूरिव भूतानां बभूव गुणवत्तरः || २-१-६  
स हि देवै रुदीर्णस्य रावणस्य वधार्थिभिः |
अर्थितो मानुषे लोके जज्ञे विष्णुः सनातनः || २-१-७  
कौसल्या शुशुभे पुत्रेणामिततेजसा |
यथा वरेण देवानामदितिर्वज्रपाणिना || २-१-८  
स हि रूपोपपन्नश्च वीर्यवाननसूयकः |
भूमावनुपमः सूनुर्गणैर्धशरथोपमः || २-१-९  
स च नित्यं प्रशान्तात्मा मृदुपूर्वं तु भाषते |
उच्यमानोऽपि परुषं नोत्तरं प्रतिपद्यते || २-१-१०  
कथंचिदुपकारेण कृतेनै केन तुष्यति |
न स्मरत्यपकाराणां शतमप्यात्मवत्तया || २-१-११  
शीलवृद्धै र्ज्ञानवृद्धैर्वयोवृद्धैश्च सज्जनैः |
कथयन्नास्त वैनित्य मस्त्रयोग्यान्तरेष्वपि || २-१-१२  
बुद्धिमान् मधुराभाषी पूर्वभाषी प्रियंवदः |
वीर्यवान्न च वीर्येण महता स्वेन विस्मितः || २-१-१३  
न चानृतकथो विद्वान् वृद्धानां प्रतिपूजकः |
अनुरक्तः प्रजाभिश्च प्रजाश्चाप्यनुरज्यते || २-१-१४  
सानुक्रोशो जितक्रोधो ब्राह्मणप्रतिपूजकः |
दीनानुकम्पी धर्मज्ञो नित्यं प्रग्रहवान् शुचिः || २-१-१५  
कुलोचितमतिः क्षात्रं धर्मं स्वं बहुमन्यते |
मन्यते परया कीर्त्या महत्स्वर्गफलं ततः || २-१-१६  
नाश्रेयसि रतो विद्वान्न विरुद्धकथारुचिः |
उत्तरोत्तरयुक्तौ च वक्ता वाचस्पति र्यथा || २-१-१७  
अरोगस्तरुणो वाग्मी वपुष्मान् देशकालवित् |
लोके पुरुषसारज्ञस्साधुरेको विनिर्मितः || २-१-१८  
स तु श्रेष्ठैर्गुणैर्युक्त प्रजानां पार्थिवात्मजः |
बहिश्चर इव प्राणो बभूव गुणतः प्रियः || २-१-१९  
सम्यग्विद्याव्रतस्नातो यथावत्साङ्गवेदवित् |
इष्वस्त्रे च पितुः श्रेष्ठो बभूव भरताग्रजः || २-१-२०  
कल्याणाभिजनः साधुरदीनः सत्यवागृजुः |
वृद्धैरभिविनीतश्च द्विजैर्धर्मार्थदर्शिभिः || २-१-२१  
धर्मकामार्थतत्त्वज्ञः स्मृतिमान् प्रतिभानवान् |
लौकिके समयाचारे कृतकल्पो विशारदः || २-१-२२  
निभृतः संवृताकारो गुप्तमन्त्रः सहायवान् |
अमोघक्रोधहर्षश्च त्यागसंयमकालवित् || २-१-२३  
दृढभक्तिः स्थिरप्रज्ञो नासद्ग्राही न दुर्वचाः |
निस्तन्द्रीरप्रमात्तश्च स्वदोषपरदोषवित् || २-१-२४  
शास्त्रज्ञश्च कृतज्ञश्च पुरुषान्तरकोविदः |
यः प्रग्रहानुग्रहयोर्यथान्यायं विचक्षणः || २-१-२५ 
ततः परिषदं सर्वामामन्त्र्य वसुधाधिपः |
हितमुद्धर्षणं चैवमुवाच प्रथितं वचः || २-२-१ 
दुन्धुभिस्वनकल्पेन गम्भीरेणानुनादिना |
स्वरेण महता राजा जीमूत इव नादयन् || २-२-२
राजलक्षणयुक्तेन कान्तेनानुपमेन च |
उवाच रसयुक्तेन स्वरेण नृपतिर्नृपान् || २-२-३ 
विदितं भवतामेतद्यथा मे राज्यमुत्तमम् |
पूर्वकैर्मम राजेन्द्रैस्सुतवत् परिपालितम् || २-२-४ 
सोऽहमिक्ष्ह्वाकुभिः सर्वैर्नरेन्द्रैः परिपालितम् |
श्रेयसा योक्तुकामोऽस्मि सुखार्हमखिलं जगत् || २-२-५ 
मयाप्याचरितं पूर्वैः पन्थानमनुगच्छता |
प्रजा नित्यमनिद्रेण यथाशक्त्यभिरक्षिताः || २-२-६ 
इदं शरीरं कृत्स्नस्य लोकस्य चरता हितम् |
पाण्डुरस्यातपत्रस्य च्छायायां जरितं मया || २-२-७ 
प्राप्य वर्षसहस्राणि बहू न्यायूंषि जीवतः |
जीर्णस्यास्य शरीरस्य विश्रान्ति मभिरोचये || २-२-८ 
राजप्रभावजुष्टां हि दुर्वहामजितेन्द्रियैः |
परिश्रान्तोऽस्मि लोकस्य गुर्वीं धर्मधुरं वहन् || २-२-९ 
सोऽहं विश्रममिच्छामि पुत्रं कृत्वा प्रजाहिते |
सन्निकृष्टानिमान् सर्वाननुमान्य द्विजर्षभान् || २-२-१० 
अनुजातो हि मां सर्वैर्गुणैर्ज्येष्ठो ममात्मजः |
पुरन्दरसमो वीर्ये रामः परपुरंजयः || २-२-११ 
तं चन्द्रमिव पुष्येण युक्तं धर्मभृतां वरम् |
यौवराज्ये नियोक्तास्मि प्रीतः पुरुषपुंगवम् || २-२-१२ 
अनुरूपः स वै नाथो लक्ष्मीवान् लक्ष्मणाग्रजः |
त्रैलोक्यमपि नाथेन येन स्यान्नाथवत्तरम् || २-२-१३ 
अनेन श्रेयसा सद्यः संयोक्ष्येऽहमिमां महीम् |
गतक्लेशो भविष्यामि सुते तस्मिन्निवेश्य वै || २-२-१४ 
यदीदम् मेऽनुरुपार्थं मया साधु सुमन्त्रितम् |
भवन्तो मेऽनुमन्यन्तां कथं वा करवाण्यहम् || २-२-१५ 
यद्यप्येषा मम प्रीतिर्हितमन्यद्विचिन्त्यताम् |
अन्या मद्यस्थचिन्ता हि विमर्दाभ्यधिकोदया || २-२-१६ 
इति ब्रुवन्तं मुदिताः प्रत्यनन्दन् नृपा नृपम् |
वृष्टिमन्तं महामेघं नर्दन्त इव बर्हिणः || २-२-१७ 
स्निग्धोऽनुनादी संजज्ञे तत्र हर्षसमीरितः |
जनौघोद्घुष्टसन्नादो विमानं कम्पयन्निव || २-२-१८ 
तस्य धर्मार्थविदुषो भावमाज्ञाय सर्वशः |
ब्राह्मणा जनमुख्याश्च पौरजानपदैः सह || २-२-१९
समेत्य मन्त्रयित्वा तु समतागतबुद्धयः |
ऊचुश्च मनसा ज्ञात्वा वृद्धं दशरथं नृपम् || २-२-२० 
अनेकवर्षसाहस्रो वृद्धस्त्त्वमसि पार्थिव |
स रामं युवराजानमभिषिञ्चस्व पार्थिवम् || २-२-२१ 
इच्छामो हि महाबाहुं रघुवीरं महाबलम् |
गजेन महता यान्तं रामं छत्रावृताननम् || २-२-२२ 
इति तद्वचनं श्रुत्वा राजा तेषां मनःप्रियम् |
अजानन्निव जिज्ञासुरिदं वचनमब्रवीत् || २-२-२३ 
श्रुत्वैव वचनं यन्मे राघवं पतिमिच्छथ |
राजानः संशयोऽयं मे तदिदं ब्रूत तत्त्वतः || २-२-२४ 
कथं नु मयि धर्मेण पृथिवीमनुशासति |
भवन्तो द्रष्टुमिच्छन्ति युवराजं ममात्मजम् || २-२-२५ 
ते तमूचुर्महात्मानं पौरजानपदैः सह |
बहवो नृप कल्याणा गुणाः पुत्रस्य सन्ति ते || २-२-२६ 
गुणान् गुणवतो देव देवकल्पस्य धीमतः |
प्रियानानन्ददान् कृत्स्नान् प्रवक्ष्यामोऽद्यतान् शृणु || २-२-२७ 
दिव्यैर्गुणैः शक्रसमो रामः सत्यपराक्रमः |
इक्ष्वाकुभ्योऽपि सर्वेभ्यो ह्यतिरिक्तो विशांपते || २-२-२८ 
रामः सत्पुरुषो लोके सत्यधर्मपरायणः |
साक्षाद्रामाद्विनिर्वृत्तो धर्मश्चापि श्रिया सह || २-२-२९ 
प्रजासुखत्वे चन्द्रस्य वसुधायाः क्ष्हमागुणैः |
बुध्या बृहस्पतेस्तुल्यो वीर्ये साक्षाच्छचीपतेः || २-२-३० 
धर्मज्ञः सत्यसन्धश्च शीलवाननसूयकः |
क्षान्तः सान्त्वयिता श्लक्ष्ह्णः कृतज्ञो विजितेन्द्रियः || २-२-३१ 
मृदुश्च स्थिरचित्तश्च सदा भव्योऽनसूयकः |
प्रियवादी च भूतानां सत्यवादी च राघवः || २-२-३२
बहुश्रुतानां वृद्धानां ब्राह्मणानामुपासिता |
तेना स्येहातुला कीर्तिर्यशस्तेजश्च वर्धते || २-२-३३ 
देवासुरमनुष्याणां सर्वास्त्रेषु विशारदः |
सम्यग्विद्याव्रतस्नातो यथावत्साङ्गेवेदवित् || २-२-३४ 
गान्धर्वे च भुवि श्रेष्ठो बभूव भरताग्रजः |
कल्याणाभिजनः साधुरदीनात्मा महामतिः || २-२-३५ 
द्विजैरभिविनीतश्च श्रेष्ठैर्धर्मार्थनैपुणैः |
यदा व्रजति संग्रामं ग्रामार्थे नगरस्य वा || २-२-३६
गत्वा सौमित्रिसहितो नाविजित्य निवर्तते | 
संग्रामात्पुनरागम्य कुञ्जरेण रथेन वा || २-२-३७
पौरान् स्वजनवन्नित्यं कुशलं परिपृच्छति |
पुत्रेष्वग्निषु दारेषु प्रेष्यशिष्यगणेषु च || २-२-३८
निखिलेनानुपूर्व्याच्च पिता पुत्रानिवौरसान् | 
शुश्रूषन्ते च वः शिष्याः कच्चित्कर्मसु दंशिताः || २-२-३९
इति नः पुरुषव्याघ्रः सदा रामोऽभिभाषते | 
व्यसनेषु मनुष्याणां भृशं भवति दुःखितः || २-२-४०
उत्सवेषु च सर्वेषु पितेव परितुष्यति | 
सत्यवादी महेष्वासो वृद्धसेवी जितेन्द्रियः || २-२-४१
स्मितपूर्वाभिभाषी च धर्मं सर्वात्मना श्रितः | 
सम्यग्योक्ता श्रेयसां च न विगृह्य कथारुचिः || २-२-४२
उत्तरोत्तरयुक्तौ च वक्ता वाचस्पतिर्यथा | 
सुभ्रूरायतताम्राक्षः साक्षाद् विष्णुरिव स्वयम् || २-२-४३
रामो लोकाभिरामोऽयं शौर्यवीर्यपराक्रमैः | 
प्रजापालनतत्त्वज्ञो न रागोपहतेन्द्रियः || २-२-४४
शक्तस्त्रैलोक्यमप्येको भोक्तुं किं नु महीमिमाम् | 
नाऽस्य क्रोधः प्रसादश्च निरर्थोऽस्ति कदाचन || २-२-४५
हन्त्येव नियमाद्वध्यानवध्ये च न कुप्यति | 
युनक्त्यर्थैः प्रहृष्टश्च तमसौ यत्र तुष्यति || २-२-४६
शान्तैः सर्वप्रजाकान्तैः प्रीतिसंजननैर्नृणाम् |
गुणैर्विरुरुचे रामो दीप्तः सूर्य इवांशुभिः || २-२-४७ 
तमेवंगुणसम्पन्नं रामं सत्यपराक्रमम् |
लोकपालोपमं नाथमकामयत मेदिनी || २-२-४८ 
वत्सः श्रेयसि जातस्ते दिष्ट्यासौ तव राघव |
दिष्ट्या पुत्रगुणैर्युक्तो मारीच इव काश्यपः || २-२-४९ 
बलमारोग्यमायुश्च रामस्य विदितात्मनः |
देवासुरमनुष्येषु सगन्धर्वोरगेषु च || २-२-५०
आशंसते जनः सर्वो राष्ट्रे पुरवरे तथा |
आभ्यन्तरश्च बाह्यश्च पौरजानपदो जनः || २-२-५१ 
स्त्रियो वृद्धास्तरुण्यश्च सायं प्रातः समाहिताः |
सर्वान् देवान् नमस्यन्ति रामस्यार्थे यशस्विनः || २-२-५२ 
तेषामायाचितं देव त्वत्प्रसादा त्समृद्ध्यताम् |
राममिन्दीवरश्यामं सर्वशत्रुनिबर्हणम् || २-२-५३
पश्यामो यौवराज्यस्थं तव राजोत्तमाऽअत्मजम् | 
तं देवदेवोपममात्मजं ते |
सर्वस्य लोकस्य हिते निविष्टम् |
हिताय नः क्ष्हिप्रमुदारजुष्टं |
मुदाभिषेक्तुं वरद त्व मर्हसि || २-२-५४ 
|| इति श्रीमद्रामायणे अयोध्यकाण्डे द्वितीय सर्गः || 
तेषामञ्जलिपद्मानि प्रगृहीतानि सर्वशः |
प्रतिगृह्याब्रवीद्राजा तेभ्यः प्रियहितं वचः || २-३-१ 
अहोऽस्मि परमप्रीतः प्रभावश्चातुलो मम |
यन्मे ज्येष्ठं प्रियं पुत्रं यौवराज्यस्थ मिच्छथ || २-३-२ 
इति प्रत्यर्च्य तान् राजा ब्राह्मणानिद मब्रवीत् |
वसिष्ठं वामदेवं च तेषामेवोपशृण्वताम् || २-३-३ 
चैत्रः श्रीमानयं मासः पुण्यः पुष्पितकाननः |
यौवराज्याय रामस्य सर्वमेवोपकल्प्यताम् || २-३-४
राज्ञस्तूपरते वाक्ये जनघोषो महानभूत् | 
शनैस्तस्मिन् प्रशान्ते च जनघोषे जनाधिपः || २-३-५
वसिष्ठं मुनिशार्दूलं राजा वचनमब्रवीत् | 
अभिषेकाय रामस्य यत्कर्म सपरिच्छदम् || २-३-६
तदद्य भगवन् सर्वमाज्ञापयितु मर्हसि | 
तच्छ्रुत्वा भूमिपालस्य वसिष्ठो द्विजसत्तमः || २-३-७
आदिदेशाग्रतो राज्ञः स्थितान् युक्तान् कृताञ्जलीन् | 
सुवर्णादीनि रत्नानि बलीन् सर्वौषधीरपि || २-३-८
शुक्लमाल्यांश्च लाजांश्च पृथक्च मधुसर्पिषी |
अहतानि च वासांसि रथं सर्वायुधान्यपि || २-३-९
चतुरङ्गबलं चैव गजं च शुभलक्षणम् |
चामरव्यजने श्वेते ध्वजं छत्रं च पाण्डुरम् || २-३-१०
शतं च शातकुम्भानां कुम्भानामग्निवर्चसाम् |
हिरण्यशृङ्गमृषभं समग्रं व्याघ्रचर्म च || २-३-११
उपस्थापयत प्रातरग्न्यगारं महीपतेः | 
यच्चान्यत्किञ्चिदेष्टव्यं तत्सर्वमुपकल्प्यताम् | २-३-१२
अस्तःपुरस्य द्वाराणि सर्वस्य नगरस्य च |
चन्दनस्रग्भिरर्च्यन्तां धूपैश्च घ्राणहारिभिः || २-३-१३ 
प्रशस्तमन्नं गुणवद्धधिक्षीरोपसेचनम् |
द्विजानां शतसाहस्रे यत्प्रकाममलं भवेत् || २-३-१४ 
सत्कृत्य द्विजमुख्यानां श्वः प्रभाते प्रदीयताम् |
घृतं दधि च लाजाश्च दक्षिणाश्चापि पुष्कलाः || २-३-१५ 
सूर्येऽभ्युदितमात्रे श्वो भविता स्वस्तिवाचनम् |
ब्राह्मणाश्च निमन्त्र्यन्तां कल्प्यन्तामासनानि च || २-३-१६ 
आबध्यन्तां पताकाश्च राजमार्गश्च सिच्यताम् |
सर्वे च ताळावचरा गणिकाश्च स्वलंकृताः || २-३-१७
कक्ष्यां द्वितीयामासाद्य तिष्ठन्तु नृपवेश्मनः | 
देवायतनचैत्येषु सान्नभक्षाः सदक्षिणाः || २-३-१८
उपस्थापयितव्याः स्युर्माल्ययोग्याः पृथक् पृथक् | 
दीर्घासिबद्धा योधाश्च सन्नद्धा मृष्टवाससः || २-३-१९
महाराजाङ्गणं सर्वे प्रविशन्तु महोदयम् | 
एवं व्यादिश्य विप्रौ तौ क्रियास्तत्र सुनिष्ठितौ || २-३-२०
चक्रतुश्चैव यच्छेषं पार्थिवाय निवेद्य च | 
कृतमित्येव चाब्रूतामभिगम्य जगत्पतिम् || २-३-२१
यथोक्तवचनं प्रीतौ हर्षयुक्तौ द्विजर्षभौ | 
ततः सुमन्त्रं द्युतिमान् राजा वचनमब्रवीत् || २-३-२२
रामः कृतात्मा भवता शीघ्रमानीयतामिति | 
स तथेति प्रतिज्ञाय सुमन्त्रो राजशासनात् || २-३-२३
रामं तत्रानयांचक्रे रथेन रथिनां वरम् | 
अथ तत्र समासीनास्तदा दशरथं नृपम् || २-३-२४
प्राच्योदीच्याः प्रतीच्याश्च दाक्षिणात्याश्च भूमिपाः |
म्लेच्छाश्चार्याश्च ये चान्ये वने शैलान्तवासिनः || २-३-२५
उपासाञ्चक्रिरे सर्वे तं देवा इव वासवम् | 
तेषां मध्ये स राजर्षिर्मरुतामिव वासवः || २-३-२६
प्रासादस्थो रथगतं ददर्शायान्त मात्मजम् | 
गन्धर्वराजप्रतिमं लोके विख्यातपौरुषम् || २-३-२७
दीर्घ बाहुं महसत्त्वं मत्तमातङ्गगामिनम् |
चन्द्रकान्ताननं राममतीव प्रियदर्शनम् || २-३-२८
रूपौदार्यगुणैः पुंसां दृष्टिचित्तापहारिणम् |
घर्माभितप्ताः पर्जन्यं ह्लादयन्तमिव प्रजाः || २-३-२९
न ततर्प समायान्तं पश्यमानो नराधिपः | 
अवतार्य सुमन्त्रस्तं राघवं स्यन्दनोत्तमात् || २-३-३०
पितुः समीपं गच्छन्तं प्राञ्जलिः पृष्ठतोऽन्वगात् | 
स तं कैलासशृङ्गाभं प्रासादं नरपुङ्गवः || २-३-३१
आरुरोह नृपं द्रष्टुं सह सूतेन राघवः | 
स प्राञ्^जलिरभिप्रेत्य प्रणतः पितुरन्तिके || २-३-३२
नाम स्वं श्रावयन् रामो ववन्धे चरणौ पितुः | 
तं दृष्ट्वा प्रणतं पार्श्वे कृताञ्जलिपुटं नृपः || २-३-३३
गृह्याञ्जलौ समाकृष्य सस्वजे प्रियमात्मजम् | 
तस्मै चाभ्युदितं दिव्यं मणिकाञ्चनभूषितं || २-३-३४
दिदेश राजा रुचिरं रामाय परमासनम् | 
तदासनवरं प्राप्य व्यदीपयत राघवः || २-३-३५
स्वयेव प्रभया मेरुमुदये विमलो रविः | 
तेन विभ्राजता तत्र सा सभाभिव्यरोचत || २-३-३६
विमलग्रहनक्षत्रा शारदी द्यौरिवेन्दुना | 
तं पश्यमानो नृपति स्तुतोओष प्रियमात्मजम् || २-३-३७
अलङ्कृतमिवात्मानमादर्शतलसंस्थितम् | 
स तं सस्मितमाभाष्य पुत्रं पुत्रवतां वरः || २-३-३८
उवाचेदं वचो राजा देवेन्द्रमिव काश्यपः | 
ज्येष्ठायामसि मे पत्न्यां सदृश्यां सदृशः सुतः || २-३-३९
उत्पन्नस्त्वं गुणश्रेष्ठो मम रामात्मजः प्रियः | 
यतस्त्वया प्रजाश्चेमाः स्वगुणैरनुरञ्जिताः || २-३-४०
तस्मात्त्वं पुष्ययोगेन यौवराज्यमवाप्नुहि | 
कामतस्त्वं प्रकृत्यैव विनीतो गुणवानसि || २-३-४१
गुणवत्यपि तु स्नेहात्पुत्र वक्ष्यामि ते हितम् | 
भूयो विनयमास्थाय भव नित्यं जितेन्द्रियः || २-३-४२
कामक्रोधसमुत्थानि त्यजेथा व्यसनानि च | 
परोक्षया वर्तमानो वृत्त्या प्रत्यक्षया तथा || २-३-४३
अमात्यप्रभृतीः सर्वाः प्रकृतीश्चानुरञ्जय | 
कोष्ठागारायुधागारैः कृत्वा सन्नि चयान् बहून् || २-३-४४
तुष्टानुरक्तप्रकृतिर्यः पालयति मेदिनीम् |
तस्य नन्दन्ति मित्राणि लब्ध्वाऽमृतमिवाऽमराः || २-३-४५
तस्मात्त्वमपि चात्मानं नियम्यैवं समाचर | 
तच्छ्रुत्वा सुहृदस्तस्य रामस्य प्रियकारिणः || २-३-४६
त्वरिताः शीघ्रमभ्येत्य कौसल्यायै न्यवेदयन् | 
सा हिरण्यं च गाश्चैव रत्नानि विविधानि च || २-३-४७
व्यादिदेश प्रियाख्येभ्यः कौसल्या प्रमदोत्तमा | 
अथाभिवाद्य राजानं रथमारुह्य राघवः || २-३-४८
ययौ स्वं द्युतिमद्वेश्म जनौघैः प्रतिपूजितः | 
ते चापि पौरा नृपतेर्वचस्त |
च्छ्रुत्वा तदा लाभमिवेष्टमाशु |
नरेन्द्रमामन्त्र्य गृहाणि गत्वा |
देवान् समानर्चुरतिप्रहृष्टाः || २-३-४९ 
|| इत्यार्षे श्रीमद्वाल्मीकिरामायणे आदिकाव्ये अयोध्यकाण्डे तृतीय सर्गः || 
गतेष्वथ नृपो भूयः पौरेषु सह मन्त्रिभिः |
मन्त्रयुत्वा ततश्चक्रे निश्चयज्ञः स निश्चयम् || २-४-१
श्व एव पुष्यो भविता श्वोऽभिषेच्यस्तु मे सुतः |
रामो राजीवताम्राक्षो यौवराज्य इति प्रभुः || २-४-२ 
अथान्तर्गृहमासाद्य राजा दशरथस्तदा |
सूतमामन्त्रयामास रामं पुनरिहानय || २-४-३ 
प्रतिगृह्य स तद्वाक्यं सूतः पुनरुपाययौ |
रामस्य भवनं शीघ्रं राममानयितुं पुनः || २-४-४ 
द्वाःस्थैरावेदितं तस्य रामायागमनं पुनः |
श्रुत्वैव चापि रामस्तं प्राप्तं शङ्कान्वितोऽभवत् || २-४-५ 
प्रवेश्य चैनं त्वरितं रामो वचन मब्रवीत् |
यदागमनकृत्यं ते भूयस्तद्भ्रुह्यशेषतः || २-४-६ 
तमुवाच ततः सूतो राजा त्वां द्रष्टु मिच्छति |
श्रुत्वा प्रमाणमत्र त्वं गमनायेतराय वा || २-४-७ 
इति सूतवचः श्रुत्वा रामोऽथ त्वरयान्वितः |
प्रययौ राजभवनं पुनर्द्रष्टुं नरेश्वरम् || २-४-८ 
तं श्रुत्वा समनुप्राप्तं रामं दशरथो नृपः |
प्रवेश्यामास गृहं विवक्षुः प्रियमुत्तमम् || २-४-९ 
प्रविश्न्नेप च श्रीमान् राघवो भवनं पितुः |
ददर्श पितरं दूरात् प्रणिपत्य कृताञ्ज्लिः || २-४-१० 
प्रणमन्तं समुत्थाप्य तं परिष्वज्य भूमिपः |
प्रदिश्य चास्मै रुचिरमासनं पुनरब्रवीत् || २-४-११ 
राम वृद्धोऽस्मि दीर्घायुर्भुक्ता भोगा मयेप्सिताः |
अन्न्वद्भिः क्रतुश्तैस्तथेष्टं भूरिदक्षिणैः || २-४-१२ 
जातमिष्टमपत्यं मे त्वमद्यानुपमं भुवि |
दत्तमिष्टमधीतं च मया पुरुषसत्तम || २-४-१३ 
अनुभूतानि चेष्टानि मया वीर सुखान्यपि |
देवर्षिपितृविप्राणामनृणोऽस्मि तथात्मनः || २-४-१४ 
न किञ्चिन्म कर्तव्यं तवान्यत्राभिषेचनात् |
अतो युत्त्वामहं ब्रूयां तन्मे त्वं कर्तुमर्हसि ||२-४-१५ 
अद्य प्रकृतयः सर्वास्त्वामिच्छन्ति नराधिपम् |
अतस्त्वां युवराजानमभिषेक्ष्यामि पुत्रक || २-४-१६ 
अपि चाद्याशुभान् राम स्वप्ने प्श्यामि दारुणान् |
सनिर्घाता दिवोल्का च परतीह महास्वना || २-४-१७ 
अवष्टब्धं च मे राम नक्षत्रं दारुणैर्ग्रहैः |
आवेदयन्ति दैवज्ञावः सूर्याङ्गारकराहुभिः || २-४-१८ 
प्रायेण हि निमित्तानामीदृशानां समुद्भवे |
राजा हि मृत्युमाप्नोति घोरं वापदमृच्छति || २-४-१९ 
तद्यावदेव मे चेतो न विमुञ्चति राघव |
तावदेवाभिषिञ्चस्व चला हि प्राणिनां मतिः || २-४-२० 
अद्य चन्द्रोभ्युपगतः पुष्यात्पूर्वं पुनर्वसू |
श्वः पुष्ययोगं नियतं वक्ष्यन्ते दैवचिन्तकाः || २-४-२१ 
ततः पुष्येऽभिषिञ्चस्व मनस्त्वरयतीव माम् |
श्वस्त्वाहमभिषेक्ष्यामि यौवराज्ये परंतप || २-४-२२ 
तस्मात्त्वयादप्रभृति निशेयं नियतात्मना |
सह वध्वोपवस्तव्या दर्भप्रस्तरशायिना || २-४-२३ 
सुहृदश्चाप्रमत्तास्त्वां रक्षन्त्वद्य समन्ततः |
भवन्ति बहुविघ्नानि कार्याण्येवंविधानि हि || २-४-२४ 
विप्रोषितश्च भरतो यावदेव पुरादितः |
तावदेवाभिषेकस्ते प्राप्तकालो मतो मम || २-४-२५ 
कामं खलु सतां वृत्ते भ्राता ते भरतः स्थितः |
ज्येष्ठनुवर्ती धर्मात्मा सानुक्रोशो जितेन्द्रियः || २-४-२६ 
किन्तु चित्तं मनुष्याणामनित्यमिति मे मतिः |
सतां च धर्मनित्यानां कृतशोभि च राघव || २-४-२७ 
इत्युक्तः सोओऽभ्यनुज्ञातः श्वोभाविन्यभिषेचने |
व्रजेति रामः पितरमभिवाद्याभ्ययाद्गृहम् || २-४-२८ 
प्रविश्य चात्मनो वेश्म राज्ञोद्धिष्टेऽभिषेचने |
तत्क्षणेन च निर्गम्य मातुर्न्तःपुरं ययौ || २-४-२९ 
तत्र तां प्रवणामेव मातरं क्षौमवासिनीम् |
वाग्यतां देवतागारे ददर्शायाचतीं श्रियम् || २-४-३० 
प्रागेव चागता तत्र सुमित्रा लक्ष्मण स्तदा |
सीता चानायिता श्रुत्वा प्रियं रामाभिषेचनम् || २-४-३१ 
तस्मिन् काले हि कौसल्या तस्थावामीलितेक्षणा |
सुमित्रयान्वास्यमाना सीतया लक्ष्मणेन च ||२-४-३२ 
श्रुत्वा पुष्येण पुत्रस्य यौवराज्याभिषेचनम् |
प्राणायामेन पुरुषं ध्यायमाना जनार्दनम् || २-४-३३ 
तथा सनियमामेव सोऽभिगम्याभिवाद्य च |
उवाच वचनं रामो हर्ष्यंस्तामिदं तदा || २-४-३४ 
अम्ब पित्रा नियुक्तोऽस्मि प्रजापालनकर्मणि |
भविता श्वोऽभिषेको मे यथा मि शासनं पितुः || २-४-३५ 
सीतया प्युपवस्तव्या रजनीयं मया सह |
एवमृत्विगुपाध्यायैस्सह मामुक्तवान् पिता || २-४-३६ 
यानि यान्यत्र योग्यानि श्वो भाविन्यभिषेचने |
तानि मे मङ्गळान्यद्य वैदेह्याश्चैव कारय || २-४-३७ 
एतच्छ्रुत्वा तु कौसल्या चिरकालाभिकाङ्क्षितम् |
हर्ष्बाष्पकलं वाक्यमिदं राम मभाषत || २-४-३८ 
वत्स राम चिरं जीव हतास्ते परिपन्थिनः |
ज्ञातीन्मे त्वं श्रियायुक्तः सुमित्रायाश्च नन्दय || २-४-३९ 
कल्याणे बत न्क्षत्रे मयि जातोऽसि पुत्रक |
येन त्वया दशरथो गुणैराराधितः पिता || २-४-४० 
अमोघं बत मे क्षान्तं पुरुषे पुष्करेक्षणे |
येयमिक्ष्वाकुराज्यश्रीः पुत्र त्वां संश्रयिष्यति || २-४-४१ 
इत्येवमुक्तो मात्रेदं रामो भ्रातरमब्रवीत् |
प्राञ्जलिं प्रह्वमासीनमभिवीख्स्य स्मयन्निव || २-४-४२ 
लक्ष्मणेमां माया सार्धं प्रशाधि त्वं वसुन्धराम् |
द्वितीयं मेऽन्तरात्मानं त्वामियं श्रीरुपस्थिता || २-४-४३ 
सौमित्रे भुङ्क्ष्व भोगां स्त्वमिष्टान् राज्यफलानि च |
जीवितं च हि राज्यं च त्वदर्थमभिकामये || २-४-४४ 
इत्युक्त्वा लक्ष्मणं रामो मातरावभिवाद्य च |
अभ्यनुज्ञाप्य सीतां च जगाम स्वं निवेश्नम् || २-४-४५ 
|| इत्यार्षे श्रीमद् रामायणे आदिकाव्ये अयोध्य कान्दे चतुर्थः सर्गः || 
सन्दिश्य रामं नृपतिः श्वोभाविन्यभिषेचने |
पुरोहितं समाहूय वसिष्ठमिदमब्रवीत् || २-५-१ 
गच्छोपवासं काकुत्थ्सं कारयाद्य तपोधन |
श्रीयशोराज्यलाभाय वध्वा सह यतव्रतम् || २-५-२ 
तथेति च स राजानमुक्त्वा वेदविदां वरः |
स्वयं वसिष्ठो भगवान् ययौ रामनिवेशनम् || २-५-३
उपवासयितुं रामं मन्त्रवन्मन्त्रकोविदः |
ब्राह्मं रथवरं युक्तमास्थाय सुदृधव्रतः || २-५-४ 
स रामभवनं प्रप्य पाण्डुराभ्रघनप्रभम् |
तिस्रः कक्ष्या र्थेनैव विवेश मुनिसत्तमः || २-५-५ 
तमागतमृषिं रामस्त्वरन्निव ससंभ्रमः |
मानयिष्यन् स मानार्हं निश्चक्राम निवेशनात् || २-५-६ 
अभ्येत्य त्वरमाणश्च रथाभ्याशं मनीषिणः |
ततोऽवतारयामास परिगृह्य रथात्स्वयम् || २-५-७ 
सचैनं प्रश्रितं दृष्ट्वा सं भाष्याभिप्रसाद्य च |
प्रियार्हं हर्षयन् राममित्युवाच पुरोहितः || २-५-८ 
प्रसन्नस्ते पिता राम यौवराज्यमवाप्स्यसि |
उपवासं भवानद्य करोतु सह सीतया || २-५-९ 
प्रातस्त्वामभिषेक्ता हि यौवराज्ये नराधिपः |
पिता दशरथः प्रीत्या ययातिं नहुषो यथा || २-५-१० 
इत्युक्त्वा स तदा राम मुपवासं यतव्रतम् |
मन्त्रवत् कारयामास वैदेह्या सहितं मुनिः || २-५-११ 
ततो यथावद्रामेण स राज्ञो गुरुरर्चितः |
अभ्यनुज्ञाप्य काकुत्थ्सं ययौ रामनिवेशनात् || २-५-१२ 
सुहृद्भिस्तत्र रामोऽपि सहासीनः प्रियंवदैः |
सभाजितो विवेशाथ ताननुज्ञाप्य सर्वशः || २-५-१३ 
हृष्टनारीनरयुतं रामवेश्म तदा बबौ |
यथा मत्तद्विजगणं प्रपुल्लनलिनं सरः || २-५-१४ 
स राजभवनप्रख्यात्तस्माद्रामनिवेशनात् |
निर्गत्य ददृशे मार्गं वसिष्ठो जनसंवृतम् || २-५-१५ 
बृन्दबृन्दैरयोध्यायां राजमार्गाः समन्ततः |
बभूवुरभिसंबाधाः कुतूहलजनैर्वृताः || २-५-१६ 
जनबृन्दोर्मिसंघर्षहर्षस्वनवतस्तदा |
बभूव राजमार्गस्य सागरस्येव निस्वनः || २-५-१७ 
सिक्तसंमृष्टरथ्या हि तदहर्वनमालिनी |
आसीदयोध्या नगरी समुच्छ्रितगृहध्वजा || २-५-१८ 
तदा ह्ययोध्यानिलयः सस्त्रीबालाबलो जनः |
रामाभिषेकमाकाञ्क्षन्नाकाण्क्षदुदयं रवेः | २-५-१९ 
प्रजालङ्कारभूतं च जनस्यानन्दवर्धनम् |
उत्सुकोऽभूज्जनो द्रष्टुं तमयोध्यामहोत्सवम् || २-५-२० 
एवं तं जनसंबाधं राजमार्गं पुरोहितः |
व्यूहन्निव जनौघं तं शनैराजकुलं ययौ || २-५-२१ 
सिताभ्रशिखरप्रख्यं प्रासादमधिरुह्य सः |
समीयाय नरेन्द्रेण शक्रेणेव बृहस्पतिः || २-५-२२ 
तमागतमभिप्रेक्ष्य हित्वा राजासनं नृपः |
पप्रच्छ स च तस्मै तत्कृतमित्यभ्यवेदयत् || २-५-२३ 
तेन चैव तदा तुल्यं सहासीनाः सभासदः |
आसनेभ्यः समुत्तस्थुः पूजयन्तः पुरोहितम् || २-५-२४ 
गुरुणा त्वभ्यनुज्ञातो मनिजौघं विसृज्य तम् |
विवेशान्तःपुरं राजा सिंहो गिरिगुहामिव || २-५-२५ 
तमग्र्यवेष्प्रमदाजनाकुलं |
महेन्द्रवेश्मप्रतिमं निवेशनम् |
विदीपयंश्चारु विवेश पार्थिवः |
शशीव तारागणसंकुलं नभः || २-५-२६ 
|| इत्यार्शे स्रीमद्रामायने आदिकाव्ये अयोध्यकान्दे पन्चम सर्गः || 
गते पुरोहिते रामः स्नातो नियतमानसः |
सह पत्न्या विशालाक्ष्या नारायणमुपागमत् || २-६-१ 
प्रगृह्य शिरसा पात्रं हविषो विधिवत्तदा |
महते दैवतायाज्यं जुहाव ज्वलितानले || २-६-२ 
शेषं च हविषस्तस्य प्राश्याशास्यात्मनः प्रियम् |
ध्यायन्नारायणं देवं स्वास्तीर्णे कुशसंस्तरे || २-६-३
वाग्यतः सह वैदेह्या भूत्वा नियतमानसः |
श्रीमत्यायतने विष्णोः शिश्ये नरवरात्मजः || २-६-४ 
एकयामावशिष्टायां रात्र्यां प्रतिविबुध्य सः |
अलञ्कारविधिं कृत्स्नं कारयामास वेश्मनः || २-६-५ 
तत्र शृण्वन् सुखा वाचः सूतमागधवन्दिनाम् |
पूर्वां सन्ध्यामुपासीनो जजाप यतमानसः || २-६-६ 
तुष्टाव प्रणतश्चैव शिरसा मधुसूदनम् |
विमलक्षौमसंवीतो वाचयामास च द्विजान् || २-६-७ 
तेषां पुण्याहघोषोऽध गम्भीरमधुरस्तदा |
अयोध्यां पूरयामास तूर्यघोषानुनादितः || २-६-८ 
कृतोपवासं तु तदा वैदेह्या सह राघवम् |
अयोध्यानिलयः श्रुत्वा सर्वः प्रमुदितो जनः || २-६-९ 
ततः पौरजनः सर्वः श्रुत्वा रामाभिषेचनम् |
प्रभातां रजनीं दृष्ट्वा चक्रे शोभयितुं पुरीम् || २-६-१० 
सिताभ्रशिखराभेषु देवतायतनेषु च |
ङ्��चतुष्पधेषु रध्यासु चैत्येष्वट्टाल केषु च || २-६-११
नानापण्यसमृद्धेषु वणिजामापणेषु च |
कुटुम्बिनां समृद्धेषु श्रीमत्सु भवनेषु च || २-६-१२
सभासु चैव सर्वासु वृक्षेष्वालक्षितेएशु च |
ध्वजाः समुच्छ्रिताश्चित्राः पताकाश्चाभवंस्तदा || २-६-१३ 
नटनर्तकसंघानां गायकानां च गायताम् |
मनःकर्णसुखा वाचः शुश्रुवुश्च ततस्ततः || २-६-१४ 
रामाभिषेकयुक्ताश्च कथाश्चक्रुर्मिथो जनाः |
रामाभिषेके संप्रप्ते चत्वरेषु गृहेषु च || २-६-१५ 
बाला अपि क्रीडमाना गृ हद्वारेषु संघशः |
रामाभिषवसंयुक्ताश्चक्रुरेवं मिथः कथाः || २-६-१६ 
कृतपुष्पोपहारश्च धूपगन्धाधिवासितः |
राजमार्गः कृतः श्रीमान् पौरै रामाभिषेचने || २-६-१७ 
प्रकाशकरणार्धं च निशागमनशञ्कया |
दीपवृक्षां स्तथाचक्रु रनुर्थ्यसु सर्वशः || २-६-१८ 
अलङ्कारं पुरस्त्यवं कृत्वा तत्पुरवासिनः |
आकाङ्क्षमाणा रामस्य यौवराज्याभिषेचनम् || २-६-१९
समेत्य संघशः सर्वे चत्वरेषु सभासु च |
कथयन्तो मिथस्तत्र प्रशशंसुर्जनाधिपम् || २-६-२० 
अहोओ महात्मा राजायमिक्ष्वाकुकुलनन्दनः |
ज्ञात्वा यो वृद्ध मात्मानं रामं राज्येऽभिषेक्ष्यति || २-६-२१ 
सर्वेऽप्यनुगृहीताः स्म यन्नो रामो महीपतिः |
चिराय भविता गोप्ता दृष्टलोकपरावरः || २-६-२२ 
आनुद्धतमना विद्वान् धर्मात्मा भ्रातृवत्सलः |
यधा च भ्रातृषु स्निग्धस्तथास्मास्वपि राघवः || २-६-२३ 
चिरं जीवतु धर्मात्मा राजा दशरथोऽनघः |
यत्प्रसादेनाभिषिक्तं रामं द्रक्ष्यामहे वयम् || २-६-२४ 
एवंविधं कथयतां पौराणां शुश्रुवुस्तदा |
दिग्भ्योऽपि श्रुतवृत्तान्ताः प्राप्ताजानपदा नराः || २-६-२५ 
ते तु दिग्भ्यः पुरीं प्राप्ता द्रष्टुं रामाभिषेचनम् |
रामस्य पूरयामासुः पुरीं जानपदा जनाः || २-६-२६ 
जनौघै स्तैर्विसर्पद्भिः शुश्रुवे तत्र निस्वनः |
पर्वसूदीर्णवेगस्य सागरस्येव निस्वनः || २-६-२७ 
ततस्तदिन्द्रक्षयसन्निभं पुरं |
दिदृक्षुभिर्जानपदै रुपागतैः |
समन्ततः सस्वनमाकुलं बभौ |
समुद्रयादोभि रिवार्णवोदकम् || २-६-२८ 
|| इत्यार्षे श्रीमद्रामायणे आदिकाव्ये अयोध्यकाण्डे षष्ठः सर्गः || 
ज्ञातिदासी यतो जाता कैकेय्या तु सहोषिता |
प्रासादं चन्द्रसङ्काशमारुरोह यदृच्छया || २-७-१ 
सिक्तराजपथां कृत्स्नां प्रकीर्णकुसुमोत्कराम् |
अयोध्यां मन्थरा तस्मात्प्रासादादन्ववैक्षत || २-७-२ 
पताकाभिर्वरार्हाभिर्ध्वजैश्च समलङ्कृताम् |
वृतां चंदपथैश्चापि शिरःस्नातजनैर्वृताम् || २-७-३
माल्यमोदकहस्तैश्च द्विजेन्द्रैरभिनादिताम् |
शुक्लदेवगृहद्वारां सर्ववादित्रनिस्वनाम्|| २-७-४
संप्रहृष्टजनाकीर्णां ब्रह्मघोषाभिनादिताम् |
प्रहृष्टवरहस्त्यश्वां संप्रणर्धितगोवृशाम् ||२-७-५
प्रहृउष्टमुदितैः पौरैरुच्च्रि तद्वजमालिनीम् |
अयोध्यां वन्थरा तस्मात्प्रासादादन्ववैक्षत|| २-७-६ 
प्रहर्षोत्फुल्लनयनां पाण्डुरक्षौमवासिनीम् |
अविदूरे स्थितां दृष्ट्वा धात्रीं पप्रच्छ मन्थरा || २-७-७ 
उत्तमेनाभिसंयुक्ता हर्षेणार्थपरा सती |
राममाता धनं किं नु जनेभ्यः संप्रयच्छति | २-७-८ 
अतिमात्रप्रहर्षोऽयं किं जनस्य च शंस मे |
कारयिष्यति किं वापि संप्रहृष्टो महीपतिः || २-७-९ 
विदीर्यमाणा हर्षेण धात्री तु परया मुदा |
आचचक्षेऽथ कुब्जायै भूयसीं राघवश्रियम् || २-७-१० 
श्वः पुष्येण जितक्रोधं यौवराज्येन राघवम् |
राजा दशरथो राममभिषेचयितानघम् || २-७-११ 
धात्र्यास्तु वचनं श्रुत्वा कुब्जा क्षिप्रममर्षिता |
कैलासशिखराकारात्प्रासादादवरोहत || २-७-१२ 
सा दह्यमाना कोपेन मनथरा पापदर्शिनी |
शयनामेत्य कैकेयीमिदं वचन मब्रवीत् || २-७-१३ 
उत्तिष्ठ मूढे किं शेषे भयं त्वामभिवर्तते |
उपप्लुतमघौघेन किमात्मानं न बुध्यसे || २-७-१४ 
अनिष्टे सुभगाकारे सौभग्येन विकत्थसे |
चलं हि तव सौभाग्यं नद्याः स्रोत इवोष्णगे ||२-७-१५ 
एवमुक्ता तु कैकेयी रुष्टया परुषं वचः |
कुब्जया पापदर्शिन्या विषादमगमत्परम् || २-७-१६ 
कैकेयि त्वब्रवीत्कुभां कच्चित्क्षेमं न मनथरे |
विषण्णवदनां हि त्वां लक्षये भृ शदुःखिताम् || २-७-१७ 
मन्थरा तु वचः श्रुत्वा कैकेय्या मधुराक्षरम् |
उवाच क्रोधसंयुक्ता वाक्यं वाक्यविशारदा || २-७-१८ 
सा विषण्णतरा भूत्वा कुब्जा तस्या हितैषिणी |
विषदयन्ती प्रोवाच भेदयन्ती च राघवम् || २-७-१९ 
अक्षय्यं सुमहद्देवि प्रवृत्तं द्वद्विनाशनम् |
रामं दशरथो राजा यौवराज्येऽभिषेक्ष्यति || २-७-२० 
सास्म्यगाधे भये मग्ना दुःखशोकसमन्विता |
दह्यमानाऽ नलेनेव त्वद्धितार्थमिहागता || २-७-२१ 
तव दुःखेन कैकेयि मम दुःखं महद्भवेत् |
त्वद्वृद्धौ मम वृद्धिश्च भवेदत्र न संशयः || २-७-२२ 
नराधिपकुले जाता महिषी त्वं महीपतेः |
उग्रत्वं राजधर्माणां कथं देवि न बुध्यसे || २-७-२३ 
धर्मवादी शठो भर्ता श्लक्ष्णवादी च दारुणः |
शुद्धभावे न जानीषे तेनैवमतिसन्धिता || २-७-२४ 
उपस्थितं पयुञ्जानस्त्वयि सान्त्वमनर्थकम् |
अर्थेनैवाद्य ते भर्ता कौसल्यां योजयिष्यति || २-७-२५ 
अपवाह्य स दुष्टात्मा भरतं तव बन्धुषु |
काल्यं स्थापयिता रामं राज्ये निहतकण्टके || २-७-२६ 
शत्रुः पतिप्रवादेन मात्रेव हितकाम्यया |
आशीविष इवाङ्केन बाले परिधृतस्त्वया || २-७-२७ 
यथा हि कुर्यात्सर्पो वा शत्रुर्वा प्रत्युपेक्षितः |
राज्ञा दशरथेनाद्य सपुत्रा त्वं तथा कृता || २-७-२८ 
पापेनानृतसान्त्वेन बाले नित्यं सुखोचिते |
रामं स्थापयता राज्ये सानुबन्धा हता ह्यसि || २-७-२९ 
सा प्राप्तकालं कैकेयि क्षिप्रं कुरु हितं तव |
त्रायस्व पुत्रमात्मानं मां च विस्मयदर्शने || २-७-३० 
मन्थराया वचः श्रुत्वा शयनात्स शुभानना |
उत्तस्थौ हर्षसंपूर्णा चन्द्रलेखेव शारदी || २-७-३१ 
अतीव सा तु संहृष्टाअ कैकेयी विस्मयान्विता |
एकमाभरणं तस्यै कुब्जायै प्रददौ शुभम् || २-७-३२ 
दत्त्वा त्वाभरणं तस्यै कुब्जायै प्रमदोत्तमा |
कैकेयी मन्थरां हृष्टा पुनरेवाब्रवीदिदम् || २-७-३३ 
इदं तु मन्थरे मह्यमाख्यासि परमं प्रियम् |
एतन्मे प्रियमाख्यातुः किं वा भूयः करोमि ते || २-७-३४ 
रामे वा भरते वाहं विशेषं नोपलक्षये |
तस्मात्तुष्टास्मि यद्राजा रामं राज्येऽभिषेक्ष्यति || २-७-३५ 
न मे परम् किञ्चि दितस्त्वयापि न |
प्रियं प्रियार्हे सुवचम् वचो परम् |
तथा ह्यवोचस्त्वमतः प्रियोत्तरं |
वरं वरं ते प्रददामि तं वृणु || २-७-३६ 
|| इत्यार्षे स्रीमद्रामायने आदिकाव्ये अयोध्यकान्दे शस्तः सर्गः || 
मन्थरा त्वभ्यसूयैनामुत्सृज्याभरणं च तत्|
उवाचेदं ततो वाक्यं कोपदुःखसमन्विता || २-८-१ 
हर्षं किमिदमस्थाने कृतवत्यसि बालिशे |
शोकसागरमध्यस्थमात्मानं नावबुध्यसे || २-८-२ 
मनसा प्रहसामि त्वां देवि दुःखार्धिता सती |
यच्छोचितव्ये हृष्टासि प्राप्येदं व्यसनं महत् || २-८-३ 
शोचामि दुर्मतित्वं ते का हि प्राज्ञा प्रहर्षयेत् |
अरेः सपत्नीपुत्रस्य वृद्धिं मृत्युमिवागताम् || २-८-४ 
भरतादेव रामस्य राज्यसाधारणाद्भयम् |
तद्विचिन्त्य विषण्णास्मि भय भीताद्धि जायते || २-८-५ 
लक्ष्मणो हि महेष्वासो रामं सर्वात्मना गतः |
शत्रुघ्नश्चापि भरतं काकुत्थ्सं लक्ष्मणो यथा || २-८-६ 
प्रत्यासन्नक्रमेणापि भरतस्तैव भामिनि |
राज्यक्रमो विप्रकृष्टस्तयोस्तावत्कनीयसोः || २-८-७ 
विदुषः क्षत्रचारित्रे प्राज्ञस्य प्राप्तकारिणः |
भयात्प्रवेपे रामस्य चिन्तयन्ती तवात्मजम् || २-८-८ 
सुभगा खलु कौसल्या यस्याः पुत्रोऽभिषेक्ष्यते |
यौवराज्येन महता श्वः पुष्येण द्विजोत्तमैः || २-८-९ 
प्राप्तां सुमहतीं प्रीतिं प्रतीतां तां हतद्विषम् |
उपस्थास्यसि कौसल्यां दासीवत्त्वं कृताञ्जलिः || २-८-१० 
एवम् चेत्त्वं सहास्माभिस्तस्याः प्रेष्य भविष्यसि |
पुत्रश्च तव रामस्य प्रेष्यभावं गमिष्यति || २-८-११ 
हृष्टाः खलु भविष्यन्ति रामस्य परमाः स्त्रियः |
अप्रहृष्टा भविष्यन्ति स्नुषास्ते भरतक्षये || २-८-१२ 
तां दृष्ट्वा परमप्रीतां ब्रुवन्तीं मन्थरां ततः |
रामस्यैव गुणान् देवी कैकेयि प्रशशंस ह || २-८-१३ 
धर्मज्ञो गुरुभिर्दान्तः कृतज्ञ सत्यवाक्चुचि |
रामो राज्ञः सुतो ज्येष्ठो यौवराज्यमतोऽर्हति || २-८-१४ 
भ्रात्ऱ्^ऊन्भृत्यांश्च दीर्घायुः पितृवत्पालयिष्यति |
संतप्यसे कथं कुब्जे श्रुत्वा रामाभिषेचनम् || २-८-१५ 
भरतश्चापि रामस्य ध्रुवं वर्षशतात्परम् |
पितृपैतामहं राज्यमवाप्ता पुरुषर्षभः || २-८-१६ 
सा त्वमभ्युदये प्राप्ते वर्तमाने च मन्थरे |
भविष्यति च कल्याणे किमर्थं परितप्यसे || २-८-१७ 
यथा ने भरतो मान्यस्तथा भूयोऽपि राघावः |
कौसल्यातोऽरिक्तं च सो हि शुश्रूषते हि माम् || २-८-१८ 
राज्यं यदि हि रामस्य भरतस्यापि तत्तदा |
मन्यते हि यथात्मानं तथा भ्रात्ऱ्^ऊंश्च राघवः || २-८-१९ 
कैकेयीवचनं श्रुत्वा मन्थरा भृशदुःखिता |
दीर्घमुष्णं निःश्वस्य कैकेयीमिदमब्रवीत् || २-८-२० 
अनर्थदर्शिनी मौर्ख्यान्नात्मानमवबुध्यसे |
शोकव्यसनविस्तीर्णे मज्जन्ती दुःखसागरे || २-८-२१ 
भविता राघवो राजा राघवस्यानु यः सुतः |
राजवंशात्तु कैकेयि भरतः परिहास्यते || २-८-२२ 
न हि राज्ञः सुताः सर्वे राज्ये तिष्ठन्ति भामिनि |
स्थाप्यमानेषु सर्वेषु सुमहाननयो भवेत् || २-८-२३ 
तस्माज्ज्येष्ठे हि कैकेयि राज्यतन्त्राणि पार्थिवाः |
स्थापयन्त्यनवद्याङ्गि गुणवत्स्वतरेष्वपि || २-८-२४ 
असावत्यन्तनिर्भग्न स्तवपुत्रो भविष्यति |
अनाथवत्सुखेभ्यश्च राजवंशाच्च वत्सले || २-८-२५ 
साहं त्वदर्थे संप्राप्ता त्वं तु मां नावबुध्यसे |
सपत्निवृद्दौ या मे त्वं प्रदेयं दातुमिच्चिसि || २-८-२६ 
ध्रुवं तु भरतं रामः प्राप्य राज्यमकण्टकम् |
देशान्तरं वासयिता लोकान्तरमथापि व || २-८-२७ 
बाल एव हि मातुल्यं भरतो नायितस्त्वया |
सन्निकर्षाच्च सौहार्दं जायते स्थावरेष्वपि || २-८-२८ 
भरतस्यानुवशगः शत्रुघ्नोऽपि समं गतः |
लक्ष्मणो हि यथा रामं तथासौ भरतं गतः || २-८-२९ 
श्रूयते हि द्रुमः कश्चिच्चेत्तव्यो वनजीविभिः |
सन्निकर्षादिषीकाभिर्मो चितः परमाद्भयात् || २-८-३० 
गोप्ता हि रामं सौमित्रिर्लक्ष्मणं चापि राघवः |
अश्विनोरिव सौभ्रात्रं तयोर्लोकेषु विश्रुतम् || २-८-३१ 
तस्मान्न लक्ष्मणे रामः पापं किञ्चित्करिष्यति |
रामस्तु भरते पापं कुर्यादिति न संशयः || २-८-३२ 
तस्माद्राजगृहादेव वनं गच्छतु ते सुतः |
एतद्धि रोचते मह्यं भृश्ं चापि हितं तव || २-८-३३ 
एवं ते ज्ञातिपक्षस्य श्रेयश्चैव भविष्यति |
यदि चेद्भरतो धर्मात्पित्र्यं राज्यमवाप्स्यति || २-८-३४ 
स ते सुखोचितो बालो रामस्य सहजो रिपुः |
समृद्धार्थस्य नष्टार्थो जीविष्यति कथं वशे || २-८-३५ 
अभिद्रुतमिवारण्ये सिंहेन गजयूथपम् |
प्रच्छाद्यमानं रामेण भरतं त्रातुमर्हसि || २-८-३६ 
दर्पान्निराकृता पूर्वं त्वया सौभाग्यवत्तया |
राममाता सपत्नी ते कथं वैरं न शातयेत् || २-८-३७ 
यदा हि रामः पृथिवीमवाप्स्यति |
प्रभूतरत्नाकरशैलपत्तनाम् |
तदा गमिष्यस्यशुभं पराभवं |
सहैव दीना भरतेन भामिनि || २-८-३८ 
यदा हि रामः पृथिवीमवाप्स्यति |
ध्रुवं प्रणष्टो भरतो भविष्यति |
अतो हि संचिन्तय राज्यमात्मजे |
पर्स्य चैवाद्य विवासकारणम् || २-८-३९ 
एवमुक्ता तु कैकेयी कोपेन ज्वलितानना |
दीर्घमुष्टम् विनिःश्वस्य मन्थरामिदम् अब्रवीत् || ९-२-१ 
अद्य राममितः क्षिप्रं वनं प्रस्थापयाम्यहम् |
यौवराज्ये च भरतं क्षिप्रमेवाभिषेचये || ९-२-२ 
इदं त्विदानीं संपश्य केनोपायेन मन्थरे |
भरतः प्राप्नुयाद्राज्यं न तु रामः कथंचन|| ९-२-३ 
एवमुक्ता तया देव्या मन्थरा पापदर्शिनी |
रामार्थमुपहिंसन्ती कैकेयीमिदमब्रवीत् || ९-२-४ 
हन्तेदानीं प्रवक्ष्यामि कैकेयि श्रूयतां च मे |
यथा ते भरतो राज्यं पुत्रः प्राप्स्यति केवलम् || ९-२-५ 
किं न स्मरसि कैकेयि स्मरन्ती वा निगूहसे |
यदुच्यमानमात्मार्थं मत्तस्त्वं श्रोतुमिच्छसि || ९-२-६ 
मयोच्यमानं यदि ते श्रोतुं छन्दो विलासिनि |
श्रूयतामभिधास्यामि श्रुत्वा चैतद् विधीयताम् || ९-२-७ 
श्रुत्वैवं वचनं तस्या मन्थरायास्तु कैकयि |
किंचिदुत्थाय शयनात्स्वास्तीर्णादिदमब्रवीत् || ९-२-८ 
कथय त्वं ममोपायं केनोपायेन मन्थरे |
भरतः प्राप्नुयाद्रज्यं न तु रामः कथंचन || ९-२-९ 
एवमुक्ता तया देव्या मन्थरा पापदर्शिनी |
रामार्थमुपहिंसन्ती कुब्जा वचनमब्रवीत् || ९-२-१० 
तव दैवासुरे युद्धे सहराजर्षिभिः पतिः |
अगच्छत्त्वामुपादाय देवराजस्य साह्यकृत् || ९-२-११
दिशमास्थाय वै देवि दक्षिणां दण्डकान् प्रति |
वैजयन्तमिति क्यातं पुरं यत्र तिमिध्वजः || ९-२-१२ 
स शम्बर इति ख्यातः शतमायो महासुरः |
ददौ शक्रस्य संग्रामं देवसङिघैरनिर्जितः || ९-२-१३ 
तस्मिन् महति संग्रामे पुरुषान् क्षतविक्षतान् |
रात्रौ प्रसुप्तान् घ्नन्ति स्म तरसासाद्य राक्षसाः || ९-२-१४ 
तत्राकरोन्महायुद्धं राजा दशरथ स्तदा |
असुरैश्च महाबाहुः शस्त्रैश्च शकलीकृतः || ९-२-१५ 
अपवाह्य त्वया देवि संग्रामान्नष्टचेतनः |
तत्रपि विक्षतः शस्रैः पतिस्ते रक्षितस्त्वया || ९-२-१६ 
तुष्टेन तेन दत्तौ ते द्वौ वरौ शुभदर्शने |
सत्वयोक्तः पतिर्देवि यदेच्छेयं तदा वरौ || ९-२-१७
गृह्णीयामिति तत्तन तधेत्युक्तं महात्मना | 
अनभिज्ञा ह्यहं देवि त्वयैव कथिता पुरा || ९-२-१८
कथैषा तव तु स्नेहान्मनसा धार्यते मया |
रामाभिषेकसंभारान्निगृह्य विनिवर्तय || ९-२-१९ 
तौ वरौ याच भर्तारं भरतस्याभिषेचनम् |
प्रव्राजनं तु रामस्य त्वं वर्षाणि चतुर्दश || ९-२-२० 
चतुर्दश हि वर्षाणिरामे प्रव्राजिते वनम् |
प्रजाभावगतस्नेहः स्थिरः पुत्रो भविष्यति || ९-२-२१ 
क्रोधागारं प्रविश्याद्य कृद्द्धेवाश्वपतेः सुते |
शेष्वानन्तर्हितायां त्वं भूमौ मलिनवासिनी || ९-२-२२ 
मास्मैनं प्रत्युदीक्षेथा माचैन मभिभाषथाः |
रुदन्ती चापि तं दृष्ट्वा जगत्यां शोकलालसा || ९-२-२३ 
दयिता त्वं सदा भर्तुरत्र मे नास्ति संशयः |
त्वत्कृते स महाराजो विशेदपि हुताशनम् || ९-२-२४ 
न त्वां क्रोधयितुं शक्तोन क्रुद्धां प्रत्युदीक्षितुम्|
तव प्रियार्थं राजा हि प्राणानपि परित्यजेत् || ९-२-२५ 
न ह्यतिक्रमितुं शक्तस्तव वाक्यं महीपतिः |
मन्दस्वभावे बुद्ध्यस्व सौभाग्यबलमात्मनः || ९-२-२६ 
मणिमुक्तं सुवर्णानि रत्नानि विविधानि च |
दद्याद्धशरथो राजा मा स्म तेषु मनः कृथाः || ९-२-२७ 
यौ तौ दैवासुरे युद्धे वरौ द्शरथोऽददात् |
तौ स्मारय महाभागे सोऽर्थो मात्वामतिक्रमेत् || ९-२-२८ 
यदा तु ते वरं दद्यात्स्वयमुत्थाप्य राघवः |
व्यवस्थाप्य महाराजं तमिमं वृणुया वरम् || ९-२-२९ 
रामं प्रव्राजयारण्ये नव वर्षाणि पञ्च च |
भरतः क्रियतां राजा पृथिव्याः पार्थिवर्षभ || ९-२-३० 
चतुर्दश हि वर्षाणि रामे प्रव्राजिते वन्म् |
रूढश्च कृतमूलश्च शेषं स्थास्यति ते सुतः || ९-२-३१ 
रामप्रव्राजनं चैव देवि याचस्व तं वरम् |
एवं सिद्ध्यन्ति पुत्रस्य सर्वार्थास्तव भामिनि || ९-२-३२ 
एवं प्रव्राजितश्चैव रामोऽरामो भविष्यति |
भरतश्च हतामित्रस्तव राजा भविष्यति || ९-२-३३ 
येन कालेन रामश्च वनात्प्रत्यागमिष्यति |
तेन कालेन पुत्रस्ते कृतमूलो भविष्यति || ९-२-३४
सुगृहीतमनुष्यश्च सुहृद्भिः सार्धमात्मवान् | 
प्राप्तकालं नु मन्येऽहं राजानं वीतसाध्वसा || ९-२-३५
रामाभिषेकसंकल्पान्निगृह्य विनिवर्तय | 
अनर्थमर्थरूपेण ग्राहिता सा ततस्तया || ९-२-३६
हृष्टा प्रतीता कैकेयी मन्थरामिदमब्रवीत् | 
सा हि वाक्येन कुब्जायाः किशोरीवोत्पथं गता |
कैकेयी विस्मयं प्राप्ता परं परमदर्शना || ९-२-३७ 
कुब्जे त्वां नाभिजानामि श्रेष्ठां श्रेष्ठभिधायिनीम् |
पृथिव्यामसि कुब्जानामुत्तमा बुद्धिनिर्णये || ९-२-३८ 
त्वमेव तु ममार्थेषु नित्ययुक्ता हितैषिणी || ९-२-३९
नाहं समवबुद्ध्येयं कुब्जे राज्ञश्चिकीर्षितम् | 
सन्ति दुःसंस्थिताः कुब्जा वक्राः परमदारुणाः || ९-२-४०
त्वं पद्ममिव वातेन सन्नता प्रियदर्शना | 
उरस्तेऽभिनिविष्टं वै यावत् स्कन्धात्समुन्नतम् || ९-२-४१
अधस्ताच्चोदरं शातं सुनाभमिव लज्जितम् | 
परिपूर्णं तु जघनं सुपीनौ च पयोधरौ || ९-२-४२
विमलेन्दुसमं वक्त्रमहो राजसि मन्थरे | 
जघनं तव निर्घुष्टं रशनादामशोभितम् || ९-२-४३
जङघे भ्^इशमुपन्यस्ते पादौ चाप्यायतावुभौ | 
त्वमायताभ्यां सक्थिभ्यां मन्थरे क्षौमवासिनी |
अग्रतो मम गच्छन्ती राजहंसेव भाससे|| ९-२-४४ 
आसन्याः शम्बरे मायाः सहस्रमसुराधिपे || ९-२-४५
सर्वास्त्वयि निविष्टास्ता भूयश्चान्याः सहस्रशः | 
तवेदं स्थगु यद्दीर्घं रथघोणमिवायतम् || ९-२-४६
मतयः क्षत्रविद्याश्च मायाश्चात्र वसन्ति ते | 
अत्रते प्रतिमोक्ष्यामि मालां कुब्जे हिरण्मयीम् || ९-२-४७
अभिषिक्ते च भरते राघवे च वनं गते | 
जात्येन च सुवर्णेन सुविष्टप्तेन मन्थरे || ९-२-४८
लब्धार्था च प्रतीता च लेपयिष्यामि ते स्थगु | 
मुखे च तिलकं चित्रं जातरूपमयं शुभम् || ९-२-४९
कारयिष्यामि ते कुब्जे शुभान्यभरणानि च| 
परिधाय शुभे वस्त्रे देवतेव चरिष्यसि || ९-२-५०
चंद्रमाह्वयमानेन मुखेनाप्रतिमानना|
गमिष्यसि गतिं मुख्यांगर्वयन्ती द्विषज्जने || ९-२-५१ 
तवापि कुब्जायाः सर्वाभरणभूषिताः |
पादौ परिचरिष्यन्ति यथैव त्वं सदा मम || ९-२-५२ 
इति प्रशस्यमाना सा कैकेयीमिदमब्रवीत् |
शयानां शयने शुभ्रे वेद्यामग्निशिखामिव || ९-२-५३ 
गतोदके सेतुबन्दो न कल्याणि विधीयते |
उत्तिष्ठ कुरु कल्याणं राजानमसुदर्शय|| ९-२-५४ 
तथा प्रोत्साहिता देवी गता मन्थरया सह |
क्रोधागारं विशालाक्षी सौभाग्यमदगर्विता || ९-२-५५
अनेकशतसाहस्रं मुक्ताहारं वराङ्गना |
अवमुच्य वराराणि शुभान्याभरणानि च || ९-२-५६
ततो हेमोपमा तत्र कुब्जावाक्यवशंगता |
संविश्य भूमौ कैकेयी मन्थरामिदमब्रवीत् || ९-२-५७ 
इह वा मां मृतां कुब्जे णृपायावेदयिष्यसि |
वनं तु राघवे प्राप्तेभरतः प्राप्स्यति क्षितिम्|| ९-२-५८ 
न सुवर्णेन मे ह्यर्थो न रत्नैर्न च भूषणैः |
एष मे जीवितस्यान्तो रामो यद्यभिषिच्यते || ९-२-५९ 
अथो पुनस्तां महिषीं महीक्षितो |
वचोभिरत्यर्थ महापराक्रमैः |
उवाच कुब्जा भरतस्य मातरं |
हितं वचो राममुपेत्य चाहितम् || ९-२-६० 
प्रपत्स्यते राज्यमिदं हि राघवो |
यदि ध्रुवं त्वं स सुता च तप्स्यसे |
अतो हि कल्याणि यतस्व तत्तथा |
यथा सुतस्ते भरतोऽभिषेक्ष्यते || ९-२-६१ 
तथातिविद्धा महिषि तु कुब्जया |
समाहता वागिषुभिर्मुहुर्मुहुः |
विधाय हस्तौ हृदयेऽतिविस्मिता |
श्शंस कुब्जां कुपिता पुनः पुनः || ९-२-६२ 
यमस्य वा मां विषयं गतामितो |
निशाम्य कुब्जे प्रतिवेदयिष्यसि |
वनं गते वा सुचिराय राघवे |
समृद्धकामो भरतो भविष्यति || ९-२-६३ 
अहं हि वै नास्तरणानि न स्रजो |
न चन्दनं नाञ्जनपानभोजनम् |
न किंचिदिच्छामि न चेह जीवितं |
न चेदितो गच्छति राघवो वनम् || ९-२-६४ 
अथैतदुक्त्वा वचनं सुदारुणं |
न्धाय सर्वाभरणानि भामिनी |
असंवृतामास्तरणेन मेदिनीं |
तदाधिशिश्ये पतितेव किन्नरी || ९-२-६५ 
उदीर्णसंरम्भतमोवृतानना |
तदावमुक्तोत्तममूल्यभूषणा |
नरेन्द्रपत्नी विमना बभूव सा |
तमोवृता द्यौरिव मग्नतारका || ९-२-६६ 
|| इत्यार्षे स्रिमद्रामयणे आदिकाव्ये अयोध्य काण्दे नवम सर्गः || 
विदर्शिता यदा देवी कुब्जया पापया भृशम् |
तदा शेते स्म सा भूमौ दिग्धविद्धेव किन्नरी || २-१०-१ 
निश्चित्य मनसा कृत्यम् सा सम्यगिति भामिनी |
मन्थरायै श्नः सर्वमाच्चक्षे विचक्षणा || २-१०-२ 
सा दीना निश्चयं कृत्वा मन्थरावाक्यमोहिता |
नागकन्येव निःस्वस्य दीर्घमुष्णं च भामिनी || २-१०-३
मुहूर्तं चिन्तयामास मार्गमात्मसुखावहम् | 
सा सुहृच्चार्थकामा च तं निशम्य सुनिश्चयम् || २-१०-४
बभूव परमप्रीता सिद्धिं प्राप्येव मन्थरा | 
अथ सा रुषिता देवी सम्यक्कृत्वा विनिश्चयम् || २-१०-५
संविवेशाबला भूमौ निवेश्य भृकुटिं मुखे | 
ततश्चित्राणि माल्यानि दिव्यान्याभरणानि च || २-१०-६
अपविद्धानि कैकेय्या तानि भूमिं प्रपेदिरे | 
तया तान्यपविद्धानि माल्यान्याभरणानि च || २-१०-७
अशोभयन्त वसुधां नक्षत्राणि यथा नभः | 
क्रोधागारे निपतिता सा बभौ मलिनाम्बरा || २-१०-८
एकवेणीं दृढं बद्ध्वा गतसत्त्वेव किन्नरी | 
आज्ञाप्य तु महाराजो राघवस्याभिषेचन्म् || २-१०-९
उपस्थासमनुज्ञाप्य प्रविवेश निवेशन्म् | 
अद्य रामाभिषेको वै प्रसिद्ध इति जज्ञिवान् || २-१०-१०
प्रियार्हं प्रियमाख्यातुं विवेशान्तःपुरं वशी | 
स कैकेय्या गृहं श्रेष्ठं प्रविवेश महायशाः || २-१०-११
पाण्डुराभ्रमिवाकाशं राहुयुक्तं निशाकरः | 
शुकबर्हिणसंयुक्तं क्रौञ्चहंसरुतायुतम् || २-१०-१२
वादित्ररवसंघुष्टं कुब्जावामनिकायुतम् |
लतागृहैश्चित्रगृहैश्चम्पकाशोकशोभितैः || २-१०-१३
दान्तराजत सौवर्णवेदिकाभिस्समायुतम् |
नित्यपुष्पफलैर्वृक्षैर्वापीभिश्चोपशोभितम् || २-१०-१४
दान्तराजतसौवर्णैः संवृतं परमासनैः |
विविध्यैरन्नपानैश्छ भक्ष्यैश्चवि विधैरपि || २-१०-१५
उपपन्नं महार्हैश्च भूषितैस्त्रिदिवोपमम् |
तत्प्रविश्य महाराजः स्वमन्तःपुरमृद्धिमत् || २-१०-१६
न ददर्श प्रियां राजा कैकेयीं शयनोत्तमे | 
स कामबलसंयुक्तो रत्यर्थं मनुजाधिपः || २-१०-१७
अपश्यन् दयितां भार्यां पप्रच्छ विषसाद च | 
न ही तस्य पुरा देवी तां वेळामत्यवर्तत || २-१०-१८
न च राजा गृहं शून्यं प्रविवेश कदाचन | 
ततो गृहगतो राजा कैकेयीं पर्यपृच्छत || २-१०-१९
यथापुरमविज्ञाय स्वार्थलिप्सुमपण्डिताम् | 
प्रतीहारी त्वथोवाच संत्रस्ता तु क्ऱ्^ताञ्जलिः || २-१०-२०
देव देवी भृशं कृद्धा क्रोधागारमभिद्रुता | 
प्रतीहार्या वचः श्रुत्वा राजा परमदुर्मनाः || २-१०-२१
विषसाद पुनर्भुयो लुलितव्याकुलेन्ध्रियः | 
तत्रतां पतितां भूमौ शयानामतथोचिताम् || २-१०-२२
प्रतप्त इव दुःखेन सोऽपश्यज्जगतीपतिः | 
स वृद्धस्तरुणीं भार्यां प्राणेभ्योऽपि गरीयसीम् || २-१०-२३
अपापः पापसङ्कल्पां ददर्श धरणीतले |
लतामिव विनिष्कृत्तां पतितां देव तामिव || २-१०-२४
किन्नरीमिव निर्धूतां च्युतामप्सरसं यथा |
मायामिव परिभ्रष्टां हरिणीमिव संयताम् || २-१०-२५ 
क्रेणुमिव दिग्धेन विद्धां मृगयुना वने |
महागज इन्वारण्ये स्नेहात्परिममर्श ताम् || २-१०-२६ 
परिमृश्य च पाणिभ्यामभिसंत्रस्तचेतनः |
कामी कमलपत्राक्षीमुवाच वनितामिदम् || २-१०-२७ 
न तेऽहमभिजानामि क्रोधमात्मनि संश्रितम् |
देवि केनाभिशप्तासि केन वासि विमानिता || २-१०-२८
यदिदं ममम् दुःखाय शेशे क्ल्याणि पांसुषु | 
भूमौ शेषे किमर्थं त्वं मयि कल्याणचेतसि |
भूतोपहतचित्तेव मम चित्तप्रमाथिनी || २-१०-२९ 
सन्ति मे कुशला वैद्यास्त्वभितुष्टाश्च सर्वशः |
सुखितां त्वां करिष्यन्ति व्याधिमाचक्ष्व भामिनि || २-१०-३० 
कस्य वा ते प्रियं कार्यं केन वा विप्रियं कृतम् |
कः प्रियं लभतामद्य को वा सुमहदप्रियम् || २-१०-३१ 
मा रोदीर्मा च कार्षिस्त्वं देवि संपरिशोषणम् || २-१०-३२
अवध्यो वध्यतां को वा को वा वध्यो विमुच्यताम् |
दरिद्रः को भवेदाढ्यो द्रव्यवान्वाप्यकिञ्चनः || २-१०-३३ 
अहं चैव मदीयाश्च सर्वे तव वशानुगाः |
न ते किंचिदभिप्रायं व्याहन्तुमहमुत्सहे || २-१०-३४ 
आत्मनो जीवितेनापि ब्रुहि यन्मनसेच्छसि |
बलमात्मनि जानन्ती न मां शङ्कितुमर्हसि || २-१०-३५
करिष्यामि तव प्रीतिं सुकृतेनापि ते शपे | 
यावदावर्त ते चक्रं तावती मे वसुन्धरा || २-१०-३६
प्राचीनाः सिन्धुसौवीराः सौराष्ट्रा दक्षिणापथाः |
वङ्गाङ्गमगधा मत्स्याः समृद्धाः काशिकोसलाः || २-१०-३७ 
तत्र जातं बहुद्रव्यं धनधान्य मजाविकम् |
ततो वृणीष्व कैकेयि यद्यत्त्वं मनसेच्छसि || २-१०-३८ 
किमायासेन ते भीरु उत्तिष्टोत्तिष्ट शोभने |
तत्वं मे ब्रूहि कैकेयि यतस्ते भयमागतम् || २-१०-३९
तत्ते व्यपनयिष्यामि नीहरमिव र्श्मिवान् | 
तथोक्ता सा समास्वस्ता वक्तुकामा तदप्रियम् || २-१०-४०
परिपीडयितुं भूयो भर्तारमुपचक्रमे | 
|| इत्यार्षे स्रिमद्रामायणे अद्दिकाव्ये अयोध्य काण्दे दशम सर्गः || 
तं मन्मथशरैर्विद्धं कामवेगवशानुगम् |
उवाच पृथिवीपालं कैकेयी दारुणं वचः || २-११-१ 
नास्मि विप्रकृता देव केन चिन्नावमानिता |
अभिप्रायस्तु मे कश्चित्तमिच्छामि त्वया कृतम् || २-११-२ 
प्रतिज्ञां प्रतिजानीष्व यदि त्वं कर्तु मिच्छसि |
अथ तद्व्याहरिष्यामि यदभिप्रार्थितं मया || २-११-३ 
तामुवाच महातेजाः कैकेयीमीषदुत्स्मैतः |
कामी हस्तेन संगृह्य मूर्धजेषु शुचिस्मिताम् || २-११-४ 
अवलिप्ते न जानासि त्वत्तः प्रियतरो मम |
मनुजो मनुजव्याघ्राद्रामादन्यो न विद्यते || २-११-५ 
तेनाजय्येन मुख्येन राघवेण महात्मना |
शपे ते जीवनार्हेण ब्रूहि यन्मनसेच्छसि || २-११-६ 
यं मुहूर्तमपश्यंस्तु न जीवेयमहं ध्रुवम् |
तेन रामेण कैकेयि शपे ते वचनक्रियाम् || २-११-७ 
आत्मना वात्मजैश्चान्यैर्वृणे यं मनुजर्षभम् |
तेन रामेण कैकेयि शपे ते वचनक्रियाम् || २-११-८ 
भद्रे हृदयमप्येतदन्नुमृश्योद्धरस्व मे |
एतत्समीक्ष्य कैकेयि ब्रूहि यत्साधु मन्यसे || २-११-९ 
बलमात्मनि जानन्ती न मां शङ्कितुमर्हसि |
करिष्यामि तव प्रीतिं सुकृतेनापि ते शपे || २-११-१० 
सा तदर्थमना देवी तमभिप्रायमागतम् |
निर्माध्यस्थ्याच्च हर्षाच्च बभाषे दुर्वचं वचः || २-११-११ 
तेन वाक्येन संहृष्टा तमभिप्रायमागतम् |
व्याजहार महाघोरमभ्यागतमिवान्तकम् || २-११-१२ 
यथा क्रमेण शपसि वरं मम ददासि च |
तच्छृण्वन्तु त्रयस्त्रींशद्देवाः साग्निपुरोगमाः || २-११-१३ 
चन्द्रादित्यौ नभशैव ग्रहा रात्र्यहनी दिशः |
जगच्च पृथिवी चेयं सगन्धर्वा सराक्षसा || २-११-१४
निशाचराणि भूतानि गृहेषु गृहदेवताः |
यानि चान्यानि भूतानि जानीयुर्भाषितं तव || २-११-१५ 
सत्य्सन्धो महातेजाधर्मज्ञः सुसमाहितः |
वरं मम ददात्येष तन्मे शृण्वन्तु देवताअः || २-११-१६ 
इति देवी महेष्वासं परिगृह्यभिशस्य च |
ततः परमुवाचेदं वरदं काममोहितम् || २-११-१७ 
स्मर राज्न् पुरा वृत्तं तस्मिन् दैवासुरे रणे |
तत्र चाच्यावयच्छत्रुस्तव जीवतमन्तरा || २-११-१८ 
तत्र चापि मया देव यत्त्वं समभिरक्षितः |
जाग्रत्या यतमानायास्ततो मे प्राददा वरौ || २-११-१९ 
तौ तु दत्तौ वरौ देव निक्षेपौ मृगयाम्यहम् |
तथैव पृथिवीपाल सकाशे सत्यसंगर || २-११-२० 
तत्प्रतिश्रुत्य धर्मेण न चेद्दास्यसि मे वरम् |
अद्यैव हि प्रहास्यामि जीवितं त्वद्विमानिता || २-११-२१ 
वाङ्मात्रेण तदा राजा कैकेय्या स्ववशे कृतः |
प्रच्स्कन्द विनाशाय पाशं वृग इवात्मनः || २-११-२२ 
ततः परमुवाचेदं वरदं काममोहितम् |
वरौ यौ मे त्वया देव तदा दत्तौ महीपते || २-११-२३
तौ तावदहंद्यैव वक्ष्यामि शृणु मे वचः | 
अभिषेकसमारम्भओ राघवस्योपकल्पितः || २-११-२४
अनेनैवाभिषे केण भरतो मेऽभिषिच्यताम् | 
यो द्वितीयो वरो देव दत्तः प्रीतेन मे त्वया || २-११-२५
तदा दैवासुरे युद्धे तस्य कालोऽय मागतः | 
नव पञ्च च वर्षाणि दण्डकारण्यमाश्रितः || २-११-२६
चीराजिनजटाधारी रामो भवतु तापसः | 
भरतो भजतामद्य यौवराज्यमकण्टकम् || २-११-२७
एष मे परमः कामो दत्तमेव वरं वृणे |
अद्यचैव हि पश्येयं प्रयान्तं राघवं वन्म् || २-११-२८ 
स राजराजो भव स्त्यसंगरः |
कुलं च शीलं च हि रक्ष जन्म च |
परत्र वासे हि वद्न्त्यनुत्तमं |
तपोधनाः सत्यवचो हितं नृणाम् || २-११-२९ 
|| इति वाल्मीकि रामायणे आदि काव्ये अयोध्य काण्डे ११थ् सर्गः || ततः श्रुत्वा महाराजः कैकेय्या दारुणम् वचः |
चिन्तामभिसमापेदे मुहूर्तम् प्रतताप च || २-१२-१ किम् नु मे यदि वा स्वप्नश्चित्तमोहोओऽपि वामम |
अनुभूतोपसर्गो वा मनसो वाप्युपद्रवः || २-१२-२ इति संचिन्त्य तद्राजा नाध्यगच्छ त्तदा सुखम् |
प्रतिलभ्य चिरात्सम्ज्ञाम् कैकेयीवाक्यताडितः || २-१२-३
व्यथितो विक्लबशचैव व्याघ्रीम् दृष्ट्वा यथा मृगः |
असम्वृतायामासीनो जगत्याम् दीर्घमुच्छ्वसन् || २-१२-४
मण्ड्ले पन्नगो रुद्धो मन्त्रैरिव महाविषः |
अहोधिगिति सामर्षो वाचमुक्त्वा नराधिपः || २-१२-५
मोहमापेदिवान्भूयः शोकोपहतचेतनः | चिरेण तु नृपः सम्ज्ञाम् प्रतिलभ्य सुदुःखितः || २-१२-६
कैकेयीमब्रवीत्क्रुद्धः प्रदहन्निव चक्षुषा | नृशंसे दुष्टचारित्रे कुलस्यास्य विनाशिनि || २-१२-७
किम् कृतम् तव रामेण पापं पापे मयापि वा | यदा ते जननीतुल्याम् वृत्तिम् वहति राघवः || २-१२-८
तस्यैव त्वमनर्थाय किम् निमित्तमिहोद्यता | त्वं ममात्मविनाशार्थम् भवनम् स्वं प्रवेशिता || २-१२-९
अविज्ञानान्नृपसुता व्याळी तीक्ष्णविषा यथा | जीवलोको यदा सर्वो रामस्याह गुणस्तवम् || २-१२-१०
अपराधम् कमुद्दिश्य त्यक्ष्यामीष्टमहम् सुतम् | कौसल्याम् वा सुमित्राम् वा त्यजेयमपि वा श्रियम् || २-१२-११
जीवितम् वात्मनो रामम् न त्वेव पितृवत्सलम् | परा भवति मे प्रीतिर्धृष्ट्वा तनयमग्रजम् || २-१२-१२
अपश्यतस्तु मे रामम् नष्टा भवति चेतना | तिष्ठेल्लोको विना सूर्यम् सस्यम् वा सलिलम् विना || २-१२-१३
न तु रामम् विना देहे तिष्ठेत्तु मम जीवितम् | तदलम् त्यज्यतामेष निश्चयः पापनिश्चये || २-१२-१४
अपि ते चरणौ मूर्ध्ना स्पृशाम्येष प्रसीद मे | किमिदम् चिन्तितम् पापे त्वया परमदारुणम् || २-१२-१५
अथ जीज्ञाससे माम् त्वम् भरतस्य प्रियाप्रिये |
अस्तुयत्तत्त्वयाअपूर्वम् व्याहृतम्राघवम्प्रति || २-१२-१६
स मे ज्येष्ठः सुतः श्रीमान् धर्मज्येष्ठ इतीव मे |
तत्त्वया प्रियवादिन्या सेवार्थम् कथितम् भवेत् || २-१२-१७ तच्छ्रुत्वा शोकसम्तप्ता सम्तापयसि माम् भृशम् |
आविष्टासि गृहम् शून्यम् सा त्वम् परवशम् गता || २-१२-१८ इक्ष्वाकूणाम् कुले देवि सम्प्राप्तः सुमहानयम् |
अनयो नयसम्पन्ने यत्र ते विकृता मतिः || २-१२-१९ न हि किंचिदयुक्तम् वा विप्रियम् वा पुरा मम |
अकरोस्त्वम् विशालाक्षि तेन न श्रद्दधाम्यहम् || २-१२-२० ननु ते राघवस्तुल्यो भरतेन महात्मना |
बहुशो हि स्म बाले त्वम् कथयसे मम || २-१२-२१ तस्य धर्मात्मनो देवि वनवासम् यशस्विनः |
कथम् रोचयसे भीरु नव वर्षाणि पञ्च च || २-१२-२२ अत्यन्तसुकुमारस्य तस्य धर्मे धृतात्मनः |
कथम् रोचयसे वासमरण्ये भृशदारुणे || २-१२-२३ रोचयस्यभिरामस्य रामस्य शुभलोचने |
तवशुश्रूषमाणस्य किम्मर्थम् विप्रवासनम् || २-१२-२४ रामो हि भरताद्भूय स्तव शुश्रूषते सदा |
विशेषम् त्वयि तस्मात्तु भरतस्य न लक्षये || २-१२-२५ शुश्रूषाम् गौरवम् चैव प्रमाणम् वचनक्रियाम् |
कस्ते भूयस्तरम् कुर्यादन्यत्र मनुजर्षभात् || २-१२-२६
बहूनाम् स्त्रीसहस्राणाम् बहूनाम् चोपजीविनाम् | परिवादोऽपवादो वा राघवे नोपपद्यते || २-१२-२७
सान्त्वयन् सर्वभूतानि रामः शुद्धेन चेतसा |
गृह्णाति मनुजव्याग्रः प्रियैर्विषयवासिनः || २-१२-२८ सत्येन लोकान् जयति दीनान् दानेन राघवः |
गुरून् शुश्रूषया वीरो धनुशा युधि शात्रवान् || २-१२-२९ सत्यम् दानम् तपस्त्यगो वित्रता शौचमार्जवम् |
विद्या च गुरुशुश्रूषा ध्रुवाण्येतानि राघवे || २-१२-३० तस्मिन्नार्जवसम्पन्ने देवि देवोपमे कथम् |
पापमाशंससे रामे महर्षिसमतेजसि || २-१२-३१ न स्मराम्यप्रियम् वाक्यम् लोकस्य प्रियवादिनः |
स कथम् त्वत्कृते रामम् वक्ष्यामि प्रियमप्रियम् || २-१२-३२ क्षमा यस्मिन् दमस्त्यागः सत्यम् धर्मः कृतज्ञता |
अप्यहिंसा च भूतानाम् तमृते का गतिर्मम || २-१२-३३ मम वृद्धस्य कैकेयि गतान्तस्य तपस्विनः |
दीनम् लालप्यमानस्य कारुण्यम् कर्तुमर्हसि || २-१२-३४ पृथिव्याम् सागरान्तायाम् यत्किञ्चैदधिगम्यते |
तत्सर्वम् तव दास्यामि मा च त्वाम् मन्युराविशेत् || २-१२-३५ अञ्जलिम् कुर्मि कैकेयि पादौ चापि स्पृशामि ते |
शरणम् भव रामस्य माऽधर्मो मामिह स्पृशेत् || २-१२-३६ इति दुःखाभिसन्तप्तम् विलपन्तमचेतनम् |
घूर्णमानम् महाराजम् शोकेन समभिप्लुतम् || २-१२-३७
पारम् शोकार्णवस्याशु प्रार्थयन्तम् पुनः पुनः |
प्रत्युवाचाथ कैकेयी रौद्रा रौद्रातरम् वचः || २-१२-३८ यदि दत्वा वरौ राजन् पुनः प्रत्यनुतप्यसे |
धार्मिकत्वम् कथम् वीर पृथिव्याम् कथयिष्यसि || २-१२-३९ यदा समेता बहवस्त्वया राजर्षयस्सह |
कथयिष्यन्ति धर्मज्ञ तत्र किम् प्रतिवक्ष्यसि || २-१२-४० यस्याः प्रसादे जीवामि या च मामभ्यपालयत् |
तस्याः कृतम् मया मिथ्या कैकेय्या इति वक्ष्यसि || २-१२-४१ किल्बिषम् नरेन्ध्राणाम् करिष्यसि नराधिप |
यो दत्त्वा वरमद्यैव पुनरन्यानि भाषसे || २-१२-४२ शैब्यः श्येनकपोतीये स्वमांसं पक्षिते ददौ |
अलर्कश्चक्षुषी दत्वा जगाम गतिमुत्तमाम् || २-१२-४३ सागरः समयम् कृत्वान वेलामतिवर्तते |
समयम् माऽनृतम् कार्षीः पुर्ववृत्तमनुस्मरन् || २-१२-४४ स त्वम् धर्मम् परित्यज्य रामम् राज्येऽभिषिच्यच |
सह कौलस्यया नित्यम् रन्तुमिच्छसि दुर्मते || २-१२-४५ भवत्वधर्मो धर्मो वा सत्यम् वा यदि वानृतम् |
यत्त्वया संश्रुतम् मह्यम् तस्य नास्ति व्यतिक्रमः || २-१२-४६ अहम् हि विषमद्यैव पीत्वा बहु तवाग्रतः |
पश्यतस्ते मरिष्यामि रामो यद्यभिषिच्यते || २-१२-४७ एकाहमपि पश्येयम् यद्यहम् राममातरम् |
अञ्जलिम् प्रतिगृह्णन्तीम् श्रेयो ननु मृतिर्मम || २-१२-४८ भरतेनात्मना चाहम् शपे ते मनुजाधिप |
यथा नान्येन तुष्येयमृते रामविवासनात् || २-१२-४९ एतावदुक्त्वा वचनम् कैकेयी विरराम ह |
विलपन्तम् च राजानम् न प्रतिव्याजहार सा || २-१२-५० श्रुत्वा तु राजा कैकेय्या वृतम् परमशोभनम् |
रामस्य च वने वासमैश्वर्यम् भरतस्य च || २-१२-५१
नाभ्यभाषत कैकेय्यिम् मुहूर्तम् व्याकुलेन्द्रियः | प्रैक्षतानिमिषो देवीम् प्रियामप्रियवादिनीम् || २-१२-५२
ताम् हि वज्रसमाम् वाचमाकर्ण्य हृदया प्रियाम् |
दुःखशोकमयीम् घोराम् राजा न सुखितोऽभवत् || २-१२-५३ स देव्या व्यवसायम् च घोरम् च शपथम् कृतम् |
ध्यात्वा रामेति निश्श्वस्य छिन्नस्तरुरिवापतत् || २-१२-५४ नष्टचित्तो यथोन्मत्तो विपरीतो यथातुरः |
हृततेजा यथा सर्पो बभूव जगतीपतिः || २-१२-५५ दीनया तु गिरा राजा इति होवाच कैकयिम् |
अनर्थमिममर्थाभम् केन त्वमुपदर्शिता || २-१२-५६
भूतोपहतचित्तेव ब्रुवन्ती माम् न लज्जसे | शीलव्यसनमेतत्ते नाभिजानाम्यहम् पुरा |
बलायास्तत्त्विदानीम् ते लक्षये विपरीतवत् || २-१२-५७ कुतो वा ते भयम् जातम् या त्वमेवम्विदम् वरम् |
राष्ट्रे भरतमासीनम् वृणीषे राघवम् वने || २-१२-५८ विरमैतेन भावेन त्वमेतेनानृतेन वा || २-१२-५९
यदि भर्तुः प्रियम् कार्यम् लोकस्य भरतस्य च | नृशंसे पापसम्कल्पे क्षुद्रे दुष्कृतकारिणि || २-१२-६०
किम् नु दुःखमळीकम् वा मयि रामे च पश्यसि | न कथंचि दृते रामाद्भरतो राज्यमावसेत् || २-१२-६१
रामादपि हि तम् मन्ये धर्मतो बलवत्तरम् | कथम् द्रक्ष्यामि रामस्य वनम् गच्छेति भाषिते || २-१२-६२
मुखवर्णम् विवर्णम् तम् यथैवेन्दुमुपप्लुतम् | ताम् हि मे सुकृताम् बुद्धिम् सुहृद्भिः सह निश्चिताम् || २-१२-६३
कथम् द्रक्ष्याम्यपावृत्ताम् परैरिव हताम् चमूम् |
किम् माम् वक्ष्यन्ति राजानो नानादिग्भ्यः समागताह् || २-१२-६४
बालो बताय मैक्ष्वाकश्चिरम् राज्यमकारयत् | यदा तु बहवो वृद्धा गुणवन्तो बहुश्रुताह् || २-१२-६५
परिप्रक्ष्यन्ति काकुत्थ्सम् वक्ष्यामि किम्महाम् तदा | कैकेय्या क्लिश्यमानेन रामः प्रव्राजितो मया || २-१२-६६
यदि सत्यम् ब्रवीम्येतत्तदसत्यम् भविष्यति | किम् माम् वक्ष्यति कौसल्या राघवे वनमास्थिते || २-१२-६७
किम् चैनाम् प्रतिवक्ष्यामि कृत्वा चाप्रियमीदृशम् | यदा यदा ही कौसल्या दासीवच्च सखीव च || २-१२-६८
भार्यावद्भगिनीवच्च मातृवच्चोपतिष्ठति |
सततम् प्रियकामा मे प्रियपुत्रा प्रियम्वदा || २-१२-६९
न मया सत्कृता देवि सत्कारार्हा कृते तव | इदानीम् तत्तपति माम् यन्मया सुकृतम् त्वयि || २-१२-७०
अवथ्यव्यञ्जनोनोपेतम् भुक्तमन्नमिवातुरम् | विप्रकारम् च रामस्य सम्प्रयाणम् वनस्य च || २-१२-७१
सुमित्रा प्रेक्ष्यवै भीता कथम् मे विश्वसिष्यति | कृपणम् बत वैदेही श्रोष्यति द्वयमप्रियम् || २-१२-७२
माम् च पञ्चत्वमापन्नम् रामम् च वनमाश्रितम् | वैदेही बत मे प्राणान् शोचन्ती क्षपयिष्यति || २-१२-७३
हीना हिमवतः पार्श्वए किन्नरेणेन किन्नरा | न हि राममहम् दृष्ट्व प्रवसन्तम् महावने || २-१२-७४
चिरम् जीवितुमाशंसे रुदतीम् चापि मैथिलीम् | सा नूनम् विधवा राज्यम् सपुत्रा कारयिष्यसि ||२-१२-७५
न हि प्रवाजिते रामे देवि जीवितुमुत्सहे | सतीम् त्वामहमत्यन्तम् व्यवस्याम्यसतीम् सतीम् || २-१२-७६
रूपिणीम् विषसम्युक्ताम् पीत्वेव मदिराम् नरह् | अनृतैर्बहु माम् सान्वैःसा न्त्वयन्ती स्म स्मभाषसे || २-१२-७७
गीतशब्देन सम्रुध्य लुब्धो मृगमिवावधीः | अनार्य इति मामार्याः पुत्रविक्रायिकम् ध्रुवम् || २-१२-७८
धिक्करिष्यन्ति रथ्यासु सुरापम् ब्राह्मणम् यथा | अहो दुःखमहो कृच्छ्रम् यत्र वाचः क्षमे तव || २-१२-७९
दुःखमेवम्विधम् प्राप्तम् पुराकृतमिवाशुभम् | चिरम् खलु मया पापे त्वम् पापेनाभिरक्षिता || २-१२-८०
अज्ञानादुपसम्पन्ना रज्जुरुद्बंधिनी यथा | रममाणस्त्वया सार्धम् मृत्युम् त्वा नाभिलक्षये || २-१२-८१
बालो रहसि हस्तेन कृष्णसर्पमिवास्पृशम् | मया ह्यपितृकः पुत्रःस महात्मा दुरात्मना || २-१२-८२
तम् तु माम् जीवलोकोऽयम् नूनमाक्रोष्टुमर्हति | बालिशो बत कामात्मा राजा दशरथो भृशम् || २-१२-८३
यः स्त्रीकृते प्रियम् पुत्रम् वनम् प्रस्थापयिष्यति | व्रतैश्च ब्रह्मचर्यैश्च गुरुभिश्चपकर्शितः || २-१२-८४
भोगकाले महत्कृच्छ्रम् पुनरेव प्रपत्स्यते | नालम् द्वितीयम् वचनम् पुत्रो माम् प्रति भाषितुम् || २-१२-८५
स वनम् प्रव्रजेत्युक्तो बाढमित्येव वक्ष्यति | यदि मे राघवः कुर्याद्वनम् गच्चेति चोदितः || २-१२-८६
प्रतिकूलम् प्रियम् मे स्यान्न तु वत्सः करिष्यति | शुद्धिभावो हि भावम् मे न तु ज्ञास्यति राघवः || २-१२-८७
स वनम् प्रव्रजे त्युक्तोबाढ वित्येव वक्ष्यति | राघवे हि वनम् प्राप्ते सर्वलोकस्य धिक्कृतम् || २-१२-८८
मृत्युरक्षमणीयम् माम् नयिष्यति यमक्षयम् | मृते मयि गते रामे वनम् मनुजपुङ्गवे || २-१२-८९
इष्टे मम जने शेषे किम् पापम् प्रतिवत्स्यसे | कौसल्या माम् च रामम् च पुत्रौ च यदि हास्यति || २-१२-९०
दुःखान्यसहती देवी मामेवानुमरिष्यति | कौसल्याम् च सुमित्राम् च माम् च पुत्रैस्त्रिभिः सह ||२-१२-९१
प्रक्षिव्य नरके सा त्वम् कैकेयि सुखिता भव | मया रामेण च त्यक्तम् शाश्वतम् सत्कृतम् गुणैः || २-१२-९२
इक्ष्वाकुकुलमक्षोभ्यमाकुलम् पालयिष्यसि | प्रियम् चेद्भरतस्यैतद्रामप्रव्राजनम् भवेत् || २-१२-९३
मा स्म मे भरतः कार्षीत् प्रेतकृत्यम् गतायुषः | हन्तानार्ये ममामित्रे सकामा भव कैकयि || २-१२-९४
मृते मयि गते रामे वनम् पुरुषपुङ्गवे |
सेदानीम् विधवा राज्यम् सपुत्रा कारयिष्यसि || २-१२-९५ त्वम् राजपुत्रीवादेन न्यवसो मम वेश्मनि |
अकीर्तिश्चातुला लोके ध्रुवः परिभवश्च मे || २-१२-९६
सर्वभूतेषु चावज्ञा यथा पापकृतस्तथा | कथम् रथैर्विभुर्गत्वा गजाश्वैश्च मुहुर्मुहुः || २-१२-९७
पद्भ्याम् रामो महारण्ये वत्सो मे विचरिष्यति | यस्य त्वाहारसमये सूदाः कुण्डलधारिणः || २-१२-९८
अहम्पुर्वाः पचन्ति स्म प्रशस्तम् पानभोजनम् |
स कथन्नु कषायाणि तिक्तानि कटुकानि च || २-१२-९९
भक्षयन्वन्यमाहारम् सुतो मे वर्तयिष्यति | महार्हवस्त्रसम्वीतो भूत्वा चिरसुखोषितः || २-१२-१००
काशायपरिधानस्तु कथम् भूमौ निवत्स्यति | कस्यैतद्धारुणम् वाक्यमेवम् विधमचिन्तितम् || २-१२-१०१
रामस्यारण्यगवनम् भरतस्यैव मातरम् | धिगस्तु योषितो नाम शठाः स्वार्थपरास्सदा || २-१२-१०२
न ब्रवीमि स्त्रियः सर्वा भरतस्यैव मातरम् | अनर्थभावेऽ र्थपरे नृशंसे |
ममानुतापाय निविष्टभावे |
किमप्रियम् पश्यसि मन्निमित्तम् |
हितानुकारिण्यथवापि रामे || २-१२-१०३ परित्यजेयुः पितरो हि पुत्रान् |
भार्याः वतींश्चापि कृतानुरागाः |
कृत्स्नम् हि सर्वम् कुपितम् जगत्स्या |
द्दृष्ट्वे रानन् व्तसबे बुनग्बन् || २-१२-१०४ अहम् पुनर्देवकुमाररूप |
मलकृतम् तम् सुतमाव्रजन्तम् |
नन्दामि पश्यन्नपि दर्शनेन |
भवामि दृष्ट्वा च पुनर्युवेव || २-१२-१०५ विनापि सूर्येण भवेत्प्रवृत्ति |
रवर्ष्ता वज्रधरेण वापि |
रामम् तु गच्छन्तमितः समीक्ष्य |
जीवेन्न कश्चित्त्विति चेतना मे || २-१२-१०६ विनाशकामामहिताममित्रा |
मावासयम् मृत्युमिवात्मनस्त्वम् |
चिरम् बताङ्केन धृतासि सर्पी |
महाविष तेन हतोऽस्मि मोहात् || २-१२-१०७ मया च रामेण सलक्ष्मणेन |
प्रशास्तु हीनो भरतस्त्वया सह |
पुरम् च राष्ट्रम् च निहत्य बान्धवान् |
ममाहितानाम् च भवाभिहर्षिणी || २-१२-१०८ नृशंसवृत्ते व्यसनप्रहारिणि |
प्रसह्य वाक्यम् यदिहाद्य भाषसे |
न नाम ते केन मुखात्पतन्त्यधो |
विशीर्यमाणा दशना स्सहस्रधा || २-१२-१०९ प्रताम्य वा प्रज्वल वा प्रणश्य वा |
सहस्रशो वा स्फुटिता महीम् व्रज |
न ते करिष्यमि वचः सुदारुणम् |
ममाहितम् केकयराजपांसनि || २-१२-१११ क्षुरोपमाम् नित्यमसत्प्रियम्वदाम् |
प्रदुष्टभावाम् स्वकुलोपघातिनीम् |
न जीवितुम् त्वाम् विषहेऽमनोरमाम् |
दिधक्षमाणाम् हृदयम् सबन्धनम् || २-१२-११२ न जीवितम् मेऽस्ति पुनः कुतः सुखम् |
विनात्मजेनात्मवतः कुतो रतिः |
ममाहितम् देवि न क् कर्तुमर्हसि |
स्पृशामि पादावपि ते प्रसीद मे || २-१२-११३ स भूमिपलो विलपन्ननाथवत् |
स्त्रीया गृहीतो हृदयेऽतिमात्रया |
पपात देव्याश्चरणौ प्रसारिता |
पुभावसम्प्राप्य यथातुरस्तथा || २-१२-११४ इत्यार्षे श्रीमद्रामायणे आदिकाव्ये अयोध्याकाण्डे द्वादशह् सर्गः 
अतदर्हं महाराजं शयानम् सयानमतथोचितम् |
ययातिमिव पुण्यान्ते देवलोकात्परिच्युतम् || २-१३-१
अनर्थरूपा सिद्धार्था ह्यभीता भयदर्शिनी |
पुनराकारयामास तमेव वरमङ्गना || २-१३-२ 
त्वं कत्थसे महाराज सत्यवादी दृढव्रतः |
मम चेदं वरं कस्माद्विधारयितुमिच्छसि || २-१३-३ 
एवमुक्तस्तु कैकेय्या राजा दशरथस्तदा |
प्रत्युवाच ततः क्रुद्धो मुहूर्तं विह्वलन्निव || २-१३-४ 
मृते मयि गते रामे वनं मनुजपुंगवे |
हन्त अनार्ये मम अमित्रे सकाम सुखिनी भव || २-१३-५ 
स्वर्गेऽपि खलु रामस्य कुशलं दैवतैरहम् |
प्रत्यादेशादभिहितं धारयिष्ये कथं बत || २-१३-६ 
कैकेय्याः प्रियकामेन रामः प्रव्राजितो मया |
यदि सत्यं ब्रवीम्येतत्तस्त्यं भविष्यति || २-१३-७ 
अपुत्रेण मया पुत्रः श्रमेण महता महान् |
रामो लब्धो महाबाहुः स कथं त्यज्यते मया || २-१३-८ 
शूरश्च कृतविद्यश्च जितक्रोधः क्षमापरः |
कथं कमलपत्राक्षो मया रामो विवास्यते || २-१३-९ 
कथमिन्दीवरश्यामं दीर्घबाहुं महाबलम् |
अभिराममहं रामं प्रेषयिष्यामि दण्डकान् || २-१३-१० 
सुखानामुचितस्यैव दुःखैरनुचितस्य च |
दुःखं नामानुपश्येयं कथं रामस्य धीमतः || २-१३-११ 
यदि दुःखमकृत्वाद्य मम संक्रमणं भवेत् |
अदुःखार्हस्य रामस्य ततः सुखमवाप्नुयाम् || २-१३-१२ 
नृशंसे पापसंकल्पे रामं स्त्यपराक्रमम् |
किं विप्रियेण कैकेयि प्रियं योजयसे मम || २-१३-१३
अकीर्तिरतुला लोके ध्रुवः परिभवश्च मे | 
तथा विलपतस्तस्य परिभ्रमित चेतसः || २-१३-१४
अस्तमभ्यगमत्सूर्यो रजनी चाभ्यवर्तत | 
सा त्रियामा तथार्तस्य चन्द्रमण्डलमण्डिता || २-१३-१५
राज्ञो विलपमानस्य न व्यभासत शर्वरी | 
तथैवोष्णम् विनिःश्वस्य वृद्धो दसरथो नृपः || २-१३-१६
विललापार्तवद्दुःखं गगनासक्तलोचनः | 
प्रभातं त्वयेच्छामि निशे नक्षत्रभूषणे || २-१३-१७
क्रियतां मे दया भद्रे मयायं रचितोऽञ्जलिः | 
अथवा गम्यतां शीघ्रं नाहमिच्छामि निर्घृणाम् || २-१३-१८
नृशंसां कैकेयीं द्रष्टुं यत्कृते व्यसनं महत् | 
एवमुक्त्वा ततो राजा कैकेयीं संयताञ्जलिः || २-१३-१९
प्रसादयामास पुनः कैकेयीं चेदमब्रवीत् | 
साधुवृत्तस्य दीनस्य त्वद्गतस्य गतायुषः | २-१३-२०
प्रसादः क्रियतां देवि भद्रे राज्ञो विशेषतः | 
शून्ये न खलु सुश्रोणि मयेदं समुदाहृतम् || २-१३-२१
कुरु साधु प्रसादं मे बाले सहृदया ह्यसि | 
प्रसीद देवि रामो मे त्वद्धत्तं राज्यमव्ययम् || २-१३-२२
लभतामसितापाङ्गे यशः परमवाप्नुहि | 
मम रामस्य लोकस्य गुरूणां भरतस्य च || २-१३-२३
प्रियमेतद्गुरुश्रोणि कुरु चारुमुखेक्षणे | 
विशुद्धभावस्य सु ुष्टभावा |
दीनस्य ताम्राश्रुकलस्य राज्ञः |
श्रुत्वा विचित्रं करुणं विलापं |
भर्तुर्नृशंसा न चकार वाक्यम् || २-१३-२४ 
ततः स राजा पुनरेव मूर्छितः |
प्रियामतुष्टां प्रतिकूलभाषिणीम् |
समीक्ष्य पुत्रस्य विवासनम् प्रति |
क्षितौ विसंज्ञो निपपात दुःखितः || २-१३-२५ 
इतीव राज्ञो व्यथितस्य सा निशा |
जगाम घोरं श्वसतो मनस्विनः |
विबोध्यमानः प्रतिबोधनं तदा |
निवारयामास स राजसत्तमः || २-१३-२६ 
|| इत्यार्शे स्रीमद्रामायने आदिकाव्ये अयोध्यकान्दे त्रयोदशः
सर्गः || 
पुत्र शोक अर्दितम् पापा विसम्ज्ञम् पतितम् भुवि |
विवेष्टमानम् उदीक्ष्य सा ऐक्ष्वाकम् इदम् अब्रवीत् || २-१४-१ 
पापम् क्ऱ्त्वा इव किम् इदम् मम संश्रुत्य संश्रवम् |
शेषे क्षिति तले सन्नः स्थित्याम् स्थातुम् त्वम् अर्हसि || २-१४-२ 
आहुः सत्यम् हि परमम् धर्मम् धर्मविदो जनाः |
सत्यम् आश्रित्य हि मया त्वम् च धर्मम् प्रचोदितः ||२-१४-३ 
संश्रुत्य शैब्यः श्येनाय स्वाम् तनुम् जगती पतिः |
प्रदाय पक्षिणो राजन् जगाम गतिम् उत्तमाम् || २-१४-४ 
तथ हि अलर्कः तेजस्वी ब्राह्मणे वेद पारगे |
याचमाने स्वके नेत्रेउद्ध्ऱ्त्य अविमना ददौ || २-१४-५ 
सरिताम् तु पतिः स्वल्पाम् मर्यादाम् सत्यम् अन्वितः |
सत्य अनुरोधात् समये वेलाम् खाम् न अतिवर्तते || २-१४-६ 
स्त्यमेकपदं ब्रह्मे सत्ये धर्मः प्रतिष्ठतः|
सत्यमेवाक्षया वेदाः सत्येनै वाप्यते परम् || २-१४-७ 
सत्यं समनुवर्त्स्व यदि धर्मे धृता मतिः |
सफलः स वरो मेऽस्तु वरदो ह्यसि सत्तम || २-१४-८ 
धर्मस्येहाभिकामार्थं मम चैवाचिचोदनात् |
प्रव्राजय सुतं रामम् त्रिः खलु त्वां ब्रवीम्यहम् || २-१४-९ 
समयम् च मम आर्य इमम् यदि त्वम् न करिष्यसि |
अग्रतः ते परित्यक्ता परित्यक्ष्यामि जीवितम् || २-१४-१० 
एवम् प्रचोदितः राजा कैकेय्या निर्विशन्कया |
न अशकत् पाशम् उन्मोक्तुम् बलिर् इन्द्र क्ऱ्तम् यथा || २-१४-११ 
उद्भ्रान्त ह्ऱ्दयः च अपि विवर्ण वनदो अभवत् |
स धुर्यो वै परिस्पन्दन् युग चक्र अन्तरम् यथा|| २-१४-१२ 
विह्वलाभ्याम् च नेत्राभ्याम् अपश्यन्न् इव भूमिपः |
क्ऱ्च्च्रात् धैर्येण संस्तभ्य कैकेयीम् इदम् अब्रवीत् || २-१४-१३ 
यः ते मन्त्र क्ऱ्तः पाणिर् अग्नौ पापे मया ध्ऱ्तः |
तम् त्यजामि स्वजम् चैव तव पुत्रम् सह त्वया || २-१४-१४ 
प्रयाता रजनी देवि सूर्यस्योदयनं प्रति |
अभिषेकं गुरुजन्स्त्वरयीष्यति मां ध्रुवम् || २-१४-१५
रामाभिषेकसम्भारैस्तदर्थमुपकल्पितैः | 
रामः कारयितव्यो मे मृतस्य सलिलक्रियाम् || २-१४-१६
त्वया सपुत्त्रया नैव कर्तव्या सलिलक्रिया |
व्याहन्तास्यशुभाचारे यदि रामाभिषेचन्म् || २-१४-१७ 
न च शक्नोम्यहं द्रषुं पूर्वं तथा सुखम् |
हतहर्षं निरानन्दं पुनर्जनमवाङ्मुखम् || २-१४-१८ 
तां तथा ब्रुवत्स्तस्य भूमिपन्य महात्मनः |
प्रभाता शर्वरी पुण्या चन्द्रनक्षत्रश्रालिनी || २-१४-१९ 
ततः पाप समाचारा कैकेयी पार्थिवम् पुनः |
उवाच परुषम् वाक्यम् वाक्यज्ञा रोष मूर्चिता ||२-१४-२० 
किम् इदम् भाषसे राजन् वाक्यम् गर रुज उपमम् |
आनाययितुम् अक्लिष्टम् पुत्रम् रामम् इह अर्हसि || २-१४-२१ 
स्थाप्य राज्ये मम सुतम् क्ऱ्त्वा रामम् वने चरम् |
निह्सपत्नाम् च माम् क्ऱ्त्वा क्ऱ्त क्ऱ्त्यो भविष्यसि || २-१४-२२ 
स नुन्नैव तीक्षेन प्रतोदेन हय उत्तमः |
राजा प्रदोचितः अभीक्ष्णम् कैकेयीम् इदम् अब्रवीत् || २-१४-२३ 
धर्म बन्धेन बद्धो अस्मि नष्टा च मम चेतना |
ज्येष्ठम् पुत्रम् प्रियम् रामम् द्रष्टुम् इच्चामि धार्मिकम् || २-१४-२४ 
ततः प्रभातां र्जनीमुदिते च दिवाकरे |
पुण्ये नक्षत्रयोगे चे मुहूर्ते च समाहिते || २-१४-२५
वसिष्ठो गुणसंपन्नः शिष्येः परिवृतस्तदा |
उपगृह्याशु संभारान् [रविवेश पुरोत्तमम् || २-१४-२६ 
सिक्तसंमार्जितपथां पताकोत्तमभूषिताम् |
विचित्रकुसुमाकीर्णां नानास्रग्भिर्विराजिताम् || २-१४-२७
संहृष्टमनुजोपेतां समृद्धविपणापणाम् |
महोत्सवसमाकीर्णां राघवार्थे समुस्त्सुकाम् || २-१४-२८
चन्दनागुरुधूपैश्च सर्वतः प्रतिधूपिताम् |
तां पुरीम् समतिक्रम्य पुरन्दरपुरोपमाम् || २-१४-२९
ददर्शान्तः पुरश्रेष्ठं नानाद्विजगणायुतम् |
पौरजानपदाकिर्र्र्णं ब्राह्मणैरुपशोभितम् || २-१४-३० 
तदन्तः पुरमासाद्य व्यतिचक्राम तम् जनम् || २-१४-३१
वसिष्ठः परमप्रीतः परमर्षिर्विवेश च | 
स त्वपश्यद्विनिष्क्रान्तं सुमन्त्रं नाम सारथिम् |
द्वारे मनुजसिंहस्य सचिवं प्रियदर्शन्म् || २-१४-३२ 
तमुवाच महातेजाः सूतपुत्रं विशारदम् || २-१४-३३
वसिष्ठः क्षिप्रमाचक्ष्व नृपते र्मामिहागतम् | 
इमे गङ्गोदकघटाः सागरेभ्यश्च काञ्चनाः || २-१४-३४
औदुम्बरं भद्रपीठमभिषेकार्थमागतम् |
सर्वबीजानि गन्धाश्च रत्नानि विविधानि च || २-१४-३५
क्षौद्रम् दधि घृतं लाजा दर्भाः सुमनसः पयः |
अष्टौ च कन्या रुचिरा मत्तश्छ वरवारणः | २-१४-३६
चतुरश्वो रथः श्रीमान् निस्त्रिंशो धनुरुत्तमम् |
वाहनं नरसंयुक्तं चत्रं च शशिपन्निभम् || २-१४-३७
श्वेते च वालव्यजने भृङ्गारुश्छ हिरण्मयः |
हेमदामपिनद्धश्च किकुद्मान् पाण्डुरो वृषः || २-१४-३८
केसरी च चतुर्दंष्ट्रो हि श्रेष्ठो महाबलः |
सिंहानस्नं व्याघ्रतनुः समिद्धश्छ हुताशनः || २-१४-३९
सर्ववादित्रसंघाश्च वेश्याश्छालंकृताः स्त्रियः |
आचार्या ब्राह्मणा गावः पुण्यश्च मृगपक्षिणः || २-१४-४०
पौरजानपदश्रेष्ठा नैगमाश्च गणैः सह |
एते चान्ये च बहवो नीयमानाः प्रियम्वदाः || २-१४-४१
अभिषेकाय रामस्य सह तिष्ठन्ति पार्थिवैः | 
त्वरयस्व महाराजं यथा समुदितेऽहनि || २-१४-४२
पुण्ये नक्षत्रयोगे च रामो राज्यमवाप्नुयात् | 
इति तस्य वचः श्रुत्वा सूतपुत्रो महात्मनः || २-१४-४३
स्तुवन्नृपतिशार्धूलं प्रविवेश निवेशनम् | 
तं तु पूर्वोदितं वृद्धं द्वारस्था राजसम्मतम् || २-१४-४४
न शेकुरभिसंरोद्धुं राज्ञः प्रयचिकीर्ष्वः | 
स सवीपस्थितो राज्ञ्स्तामवस्थामजज्ञीवान् || २-१४-४५
वाग्भिः परमतुष्टाभिरभिष्टोतुं प्रचक्रमे | 
ततः सूतो यथाकालं पार्थिवस्य निवेशने || २-१४-४६
सुमन्त्रः प्राञ्जलिर्भूत्वा तुष्टाव जगतीपतिम् | 
यथा नन्दति तेजस्वी सागरो भास्करोदये |
प्रीतह् प्रीतेन मनसा तथानन्दघनः स्वतः || २-१४-४७ 
इन्द्रमस्यां तु वेळायामभितुष्टाव मातलिः || २-१४-४८
सोऽजयद्धानवान्सर्वांस्तथा त्वां बोधयाम्यहम् | 
वेदाः सहाङ्गविद्याश्छ यथाह्यात्मभुवम् विभुम् || २-१४-४९
ब्रह्माणम् बोधयन्त्यद्य तथा त्वां बोधयाम्यहम् | 
आदित्यः सह चन्द्रेण यथा भूतधरां शुभाम् || २-१४-५०
बोधयत्यद्य पृथिवीं तथा त्वाम् बोधयाम्यहम् | 
उत्तिष्ठाशु महाराज कृतकौतुकमङ्गळः || २-१४-५१
विराजमानो वपुषा मेरोरिव दिवाकरः | 
सोमसूर्यौ च काकुत्थ्स शिववैश्रवणावपि || २-१४-५२
वरुणाश्छग्निरिन्द्रश्च विजयं प्रदिश्न्तु ते | 
गता भगवती रात्रिः कृतकृत्य मिदं तव || २-१४-५३
बुद्ध्यस्व सृपशार्दूल कुरु कार्यमनन्तरम् |
उदतिष्ठत रामस्य समग्रमभिषेचन्म् || २-१४-५४ 
पौरजानपदैश्चापि नैगमैश्च कृताञ्जलिः |
स्वयं वसिष्ठो भगवान् ब्राह्मणैः सह तिष्ठति || २-१४-५५ 
क्षिप्रमाज्ञ्प्यतां राजन् राघवस्याभिषेचन्म् |
यथा ह्यपालाः पशवो यथा सेना ह्यानायका || २-१४-५६
यथा च्न्द्रं विना रात्रिर्यथा गावो विना वृषम् |
एवं हि भविता राष्ट्रं यत्र राजा न दृश्यते || २-१४-५७ 
इति तस्य वचः श्रुत्वा सान्त्वपूर्वमिवार्थवत् |
अभ्यकीर्यत शोकेन भूय एव महीपतिः || २-१४-५८ 
ततः स राजा तम् सूतम् सन्न हर्षः सुतम् प्रति |
शोक आरक्त ईक्षणः श्रीमान् उद्वीक्ष्य उवाच धार्मिकः || २-१४ ५९
वाक्यैस्तु खलु मर्माणि मम भूयो निकृन्तसि | 
सुमन्त्रः करुणम् श्रुत्वा द्ऱ्ष्ट्वा दीनम् च पार्थिवम् || २-१४-६०
प्रग्ऱ्हीत अन्जलिः किंचित् तस्मात् देशात् अपाक्रमन् | 
यदा वक्तुम् स्वयम् दैन्यान् न शशाक मही पतिः || २-१४-६१
तदा सुमन्त्रम् मन्त्रज्ञा कैकेयी प्रत्युवाच ह | 
सुमन्त्र राजा रजनीं रामहर्षसमुत्सुकः || २-१४-६२
प्रजागरपरिश्रान्तो निद्रावशमुपेयुवान् | 
तद्गच्छ त्वरितं सूत राजपुत्रं यशस्विनम् || २-१४-६३
राममानय भद्रं ते नात्र कार्या विचारणा | 
स मन्यमानः कल्याणम् हृदयेन नन्नन्ध च || २-१४-६४
निर्जगाम च संप्रीत्या त्वरितो राजशासनात् | 
सुमन्त्रश्चिन्तयामास त्वरितं चोदितस्तया || २-१४-६५
व्यक्तं रामोऽभिषेकार्थमिहायास्यति धर्मवित् | 
इति सूतो मतिं कृत्वा हर्षेण महता वृतः || २-१४-६६
निर्जगाम महाबाहो राघवस्य दिदृक्षया | 
सागरह्रदसंकाशात्सुमन्त्रोऽन्तःपुराच्छुभात् || २-१४-६७
निष्क्रम्य जनसंबाधं ददर्श द्वारमग्रतः | 
ततः पुरस्तत्सासा विनिर्गतो |
महीपतीन् द्वारगतो विलोकयन् |
ददर्श पौरान् विविधान्महाधना |
नुपस्थितान् द्वारमुपेत्य विष्ठतान् || २-१४-६८ 
|| इत्यार्शे स्रीमद्रामायने आदिकाव्ये अयोध्यकान्दे चतुर्दशः सर्गः || ते तु ताम् रजनीम् उष्य ब्राह्मणा वेद पारगाः |
उपतस्थुर् उपस्थानम् सह राज पुरोहिताः || २-१५-१ अमात्या बल मुख्याः च मुख्या ये निगमस्य च |
राघवस्य अभिषेक अर्थे प्रीयमाणाः तु सम्गताः || २-१५-२ उदिते विमले सूर्ये पुष्ये च अभ्यागते अहनि |
अभिषेकाय रामस्य द्विज इन्द्रैः उपकल्पितम् || २-१५-३
कान्चना जल कुम्भाः च भद्र पीठम् स्वलम्क्ऱ्तम् | काञ्चना जलकुमाभश्च भद्रपीठं स्वलङ्कृतम् || २-१५-४
रथश्च सम्यगा स्तीर्णोभास्वता व्याग्रचर्मणा | गङ्गायमुनयोः पुण्यात्सङ्गमादाहृतं जलम् || २-१५-५
याश्चान्याः सरितः पुण्या ह्रदाः कूपाः सरांसि च |
प्राग्वाहाश्चोर्ध्ववाहाश्च तिर्यग्वाहा स्समाहिताः || २-१५-६
ताभ्यश्चैवाहृतं तो यं समुद्रेभ्यश्च सर्वशः | सलाजाः क्षीरिभिश्छन्ना घटाः काञ्चनराजताः || २-१५-७
पद्मोत्पलयुता भान्ति पूर्णाः परमवारिणा | क्षौद्रं दधि घृतं लाजा दर्भाः सुमनसः पयः || २-१५-८
वेश्याश्चैव शुभाचाराः सर्वाभरणभूषिताः | चन्द्रांशुविकचप्रख्यं काञ्चनं रत्नभुषितम् ||२-१५-९
सज्जं तिष्ठति रामस्य वालव्यजनमुत्तमम् | चन्द्रमण्डलसम्काशमातपत्रं च पाण्डुरम् || २-१५-१०
सज्जं द्युतिकरं श्रीमदभिषेकपुरस्कृतम् | पाण्डुरश्च वृषः सज्जः पाण्डुरोऽस्वश्च सुस्थितः || २-१५-११
प्रसृतश्च गजः श्रीमानौपवाह्यः प्रतीक्षते | अष्टौ च कन्या माङ्गल्याः सर्वाभरणभूषिताः || २-१५-१२
वादित्राणि च सर्वाणि वन्दिनश्च तथापरे | इक्ष्वाकूणां यथा राज्ये संभ्रियेताभिषेचनम् || २-१५-१३
तथाजातीयमादाय राजपुत्राभिषेचन्म् |
ते राजवचनात्तत्र समवेता महीपतिम् || २-१५-१४
अपश्यन्तोऽब्रुवन् को बु राज्ञोनः प्रतिपादयेत् | न पश्यामश्च राजानमुदितश्च दिवाकरः || २-१५-१५
यौवराज्याभिषेकश्च सज्जो रामस्य धीमतः | इति तेषु ब्रुवाणेषु सार्वभौमान् महीपतीन् || २-१५-१६
अब्रवीत्तानिदं सर्वान्सुमन्त्रो राजसत्कृतः | रामं राज्ञो नियोगेन त्वरया प्रस्थितोऽस्म्यहम् || २-१५-१७
पूज्या राज्ञो भवन्तस्तु रामस्य च विशेषतः | अयं पृच्छामि वचनात् सुखमायुष्मतामहम् || २-१५-१८
राज्ञः संप्रतिबुद्धस्य चानागमनकारणम् | इत्युक्त्वान्तःपुरद्वारमाजगाम पुराणवित् || २-१५-१९
सदासक्तं च तद्वेश्म सुमन्त्रः प्रविवेश ह | तुष्टावास्य तदा वंशं प्रविश्य स विशां पतेः || २-१५-२०
शयनीयं नरेन्ध्रस्य तदसाद्य व्यतिष्ठत | सोऽत्यासाद्य तु तद्वेश्म तिरस्करिणि मन्त्रा || २-१५-२१
आशीर्भिर्गुणयुक्ताभिरभितुष्टाव राघवम् | सोमसूर्यौ च काकुत्स्थ शिववैश्रवणावपि || २-१५-२२
वरुणश्चग्निरिन्द्रश्च विजयम् प्रदिशन्तु ते | गता भगवती रात्रिरः शिवमुपस्थितम् || २-१५-२३
बुद्ध्यस्व नृपशार्दूल कुरु कार्यमनन्तरम् | ब्राह्मणा बलमुख्याश्च नैगमाश्चागता नृप || २-१५-२४
दर्शनम् प्रतिकाङ्क्षन्ते प्रतिबुद्ध्यस्व राघव | स्तुवन्तं तम् तदा सूतं सुमन्त्रं मन्त्रकोविदम् || २-१५-२५
प्रतिबुद्ध्य ततो राजा इदं वचनमब्रवीत् | राममानय सूतेति यदस्यभिहितो/अनया || २-१५-२६
किमिदं कारणम् येन ममाज्ञा प्रतिहन्यते | न चैव सम्प्रसुप्तोऽहमानयेहाशु राघवम् || २-१५-२७
इति राजा दशरथः सूतं तत्रान्वशात्पुनः | स राजवचनं श्रुत्वा शिरसा प्रतिपूज्य तम् || २-१५-२८
निर्जगम नृपावासान्मन्यमानः प्रियं महत् | प्रसन्नो राजमार्गं च पताकाध्वजशोभितम् || २-१५-२९
हृष्टः प्रमुदितः सूतो जगामाशु विलोकयन् | स सूतस्तत्र शुश्राव रामाधिकरणाः कथाः || २-१५-३०
अभिषेचनसंयुक्तास्सर्वलोकस्य हृष्टवत् | ततो ददर्श रुचिरं कैलासशिखरप्रभम् || २-१५-३१
रामवेश्म सुमन्त्रस्तु शक्रवेश्मसमप्रभम् | महाकवाटपिहितं वितर्दिशतशोभितम् || २-१५-३२
काञ्चनप्रतिमैकाग्रं मणिविद्रुमतोरणम् |
शारदाभ्रघनप्रख्यं दीप्तं मेरुगुहोपमम् || २-१५-३३
मणिभिर्वरमाल्यानां सुमहद्भिरलंकृतम् |
मुक्तामणिभिराकीर्णं चन्धनागुरुभूषितम् || २-१५-३४
गन्धान्मनोज्ञान् विसृजद्धार्दुरं शिखरं यथा |
सारसैश्च मयूरैश्च विनदद्भिर्विराजितम् || २-१५-३५
सुकृतेहामृगाकीर्णं सुकीर्णं भक्तिभिस्तथा |
मन्श्चक्षुश्च भूतानामाददत्तिग्मतेजसा || २-१५-३६
चन्द्रभास्करसंकाशम् कुबेरभवनोपमम् |
महेन्द्रधामप्रतिमं नानापक्षिसमाकुलम् || २-१५-३७
मेरुशृङ्गसमम् सूतो रामवेश्म ददर्श ह |
उपस्थितैः समाकीर्णम् जनैरञ्जलिकारिभिः || २-१५-३८
उपादाय समाक्रान्तैस्तथा जानपदैर्जनैः |
रामाभिषेकसुमुखैरुन्मुखैः समलम्कृतम् || २-१५-३९
महामेघसमप्रख्यमुदग्रं सुविभूषितम् |
नानारत्नसमाकीर्णं कुब्जकैरातकावृतम् || २-१५-४० स वाजियुक्तेन रथेन सारथि |
र्नराकुलं राजकुलम् विराजयन् |
वरूथिना रामगृहाभिपातिना |
पुरस्य सर्वस्य मनांसि हर्शयन् || २-१५-४१ ततस्समासाद्य महाधनं महत् |
प्रहृष्टरोमा स बभूव सारथिः |
मृगैर्मयूरैश्च समाकुलोल्बणं |
गृहं वरार्हस्य शचीपतेरिव || २-१५-४२ स तत्र कैलासनिभाः स्वलंकृताः |
प्रविश्य कक्ष्यास्त्रिदशालयोपमाः |
प्रियान् वरान् राममते स्थितान् बहून् |
व्यपोह्य शुद्धांतमुपस्थितो रथी || २-१५-४३ स तत्र शुश्राव च हर्षयुक्ता |
रामाभिषेकार्थकृता जनानां |
नरेंद्रसूनोरभिमंगळार्थाः |
सर्वस्य लोकस्य गिरः प्रहृष्टः || २-१५-४४ महेंद्रसद्मप्रतिमं तु वेश्म |
रामस्य रम्यं मृगपक्षिजुष्टं |
ददर्श मेरोरिव शृंगमुच्चं | 
विभ्राजमानं प्रभया सुमम्त्रः || २-१५-४५ उपस्थितै रञ्जलिकारिभिश्च |
सोपायनैर्जानपदैर्जनैश्च |
कोट्या परार्धैश्च विमुक्तयानैः |
समाकुलं द्वारपदम् ददर्श || २-१५-४६ ततो महामेघमहीधराभं |
प्रभिन्नमत्यङ्कुशमत्यसह्यम् |
रामोपवाह्याम् रुचिरम् ददर्श |
शत्रुम्जयं नागमुदग्रकायम् || २-१५-४७ स्वलंकृतान् सास्वरथान् सकुम्जरा |
नमात्यमुखयांश्च ददर्श वल्लभान् |
व्यपोह्य सूतः सहितान्समंततः |
समृद्धमंतःपुर माविवेश ह || २-१५-४८ ततोऽद्रिकूटाचलमेघसन्नि भं |
महाविमानोपमवेश्मसंयुतम् |
अवार्यमाणः प्रविवेश सारथिः |
प्रभूतरत्नं मकरो यथार्णवम् || २-१५-४९ || इत्यार्षे श्रीमद्रामायणे आदिकाव्ये अयोध्याकाण्डे पञ्चदशः सर्गः || 
स तदंतःपुरद्वारं समतीत्य जनाकुलम् |
प्रविविक्तां ततः कक्ष्यामाससाद पुराणवित् || २-१६-१
प्रास कार्मुक बिभ्रद्भिर् युवभिर् मृष्ट कुण्डलैः |
अप्रमादिभिर् एक अग्रैः स्वनुरक्तैः अधिष्ठिताम् || २-१६-२ 
तत्र काषायिणो वृद्धान् वेत्रपाणीन् स्वमंकृतान् |
ददर्शविष्ठितान् द्वारि स्त्रध्यक्षान् सुसमाहितान् || २-१६-३ 
ते समीक्ष्य समायान्तं रामप्रियचिकीर्षवः |
सहसोत्पतिताः सर्वे ह्यसनेभ्यः ससम्भ्रमाः || २-१६-४ 
तानुवाच विनीतात्मा सूतपुत्रः प्ररक्षिणः |
क्षिप्रमाख्यात रामाय सुमन्त्रे द्वारि तिष्ठति || २-१६-५ 
ते राममुपसंगम्य भर्तुः प्रियचिकीर्षवः |
सहभार्याय रामाय क्षिप्रमेवाचचक्षिरे || २-१६-६ 
प्रतिवेदितमाज्ञाय सूतमभ्यन्तरं पितुः |
तत्रैवानाययामास राघवः पियकाम्यया || २-१६-७ 
तं वैश्रवणसंकाशमुपविष्टुं स्वलंकृतम् |
ददर्श सूतः पर्यङ्गे ससैवर्णे सोत्तरच्छदे || २-१६-८
वराहरुघिराभेण शुचिना च सुगन्धिना |
अनुलिप्तं पराघर्येन चन्दनेन परंतपम् || २-१२-९
स्थितया पार्श्वतश्चापि वालव्यजनहस्तयास्थितया पार्श्वतश्चापि |
उपेतं सीतया भूयः चित्रया शशिनं यथा || २-१६-१० 
तं तपन्तमिवादित्यम्पपन्नं स्वतेजसा |
ववन्दे वरदम् बन्दी नियमज्ञो विनीतवत् || २-१६-११ 
प्राञ्जलिः ससुमुखं दृष्ट्वा विहारशयनासने |
राजपुत्रमुवाचेदं सुमन्त्रो राजसत्कृतः || २-१६-१२ 
कौसल्या सुप्रभा राम पिता त्वं द्रष्टुमिच्छति |
महिष्यापि हि कैकेय्या गम्यताम् तत्र माचिरम् || २-१६-१३ 
एवमुक्तस्तु संहृष्टो नरसिंहो महाद्युतिः |
ततः सम्मानयाम् सीतामिदमुवाच ह || २-१६-१४ 
देवि देवश्च देवी च समागम्य मदंतरे |
मन्त्रेयेते ध्रुवं किंचित् अभिषेचन संहितम् || २-१६-१५ 
लक्षयित्वा ह्यभिप्रायं प्रियकामा सुदक्षिणा |
संचोदयति राजानं मदर्थ मसितेक्षणा || २-१६-१६ 
सा प्रहृष्टा महाराजं हितकामानुवर्तिनी |
जननी चार्थकामा मे केकयाधिपतेस्सुता || २-१६-१७ 
दिष्ट्या खलु महाराजो महिष्या प्रियया सह |
सुमन्त्रं प्रहिणोद् दूतमर्थकामकरं मम || २-१६-१८ 
यादृशी परिषत् तत्र तादृशो दूताअगतः |
ध्रुवमधैव मां राजा यौवराज्येऽभिषेक्ष्यति || २-१६-१९ 
हन्त शिघ्रमितो जत्वा द्रक्ष्यामि च महिपतिम् |
सह त्वं परिवारेण सुखमास्स्व रमस्व च || २-१६-२० 
पतिसम्मानिता सीता भर्तारम्असितक्षणा |
आ द्वारमनुवव्राज मङ्गलान्यभिदध्युषी || २-१६-२१ 
राज्यं द्विजतिभीर्जुष्टं राजसूयभिषेचनम् |
कर्तुमर्हति ते राजा वासवस्येव लोककृत् || २-१६-२२ 
दीक्षितं व्रतसम्पन्नं वराजिनधरं शुचिम् |
कुरङ्गशृङ्गपाणिं च पश्यन्ती त्वां भजाम्यहम् || २-१६-२३ 
पुर्वां दिशं वज्रधरो दक्षिणां पातु ते यमः |
वरुणः पाश्चिमामाशां धनेशस्तुत्तरं दिशम् || २-१६-२४ 
अथ सीतामनुज्ञाप्य कृतकौतुकमगळः |
निश्चक्राम सुमन्त्रेण सह रामो निवेशनात् || २-१६-२५ 
पर्वतादिव निष्क्रम्य सिंहो गिरिगुहाशयः |
लक्ष्मणंद्वारि सोऽपश्यत् प्रह्वञ्जलिपुटं स्थितम् || २-१६-२६ 
अथ मध्यमकक्ष्यायां समागच्छत् सुहृज्जनैः |
स सर्वानर्थिनो दृष्ट्वा समेत्य प्रतिनन्द्य च || २-१६-२७
ततः पावकसंकाशमारुरोह रथोत्तमम् |
वैयाघ्रं पुरुष्व्याघो राजितं राजनंदनः || २-१६-२८ 
मेघनादमसम्बाधं मणिहेमविभूशितम् |
मुष्णन्तम् इव चक्षूंषि प्रभया मेरुवर्चसम् || २-१६-२९
करेणुशिशुकल्पैश्च युक्तं परमवाजिभिः |
हरियुक्तं सहस्राक्षो रथमिन्द्र इवाशुगम् || २-१६-३०
प्रययौ तूरमास्थाय राघवो ज्वलितः श्रिया | 
स पर्जन्य इवाकाशे स्वनवानभिनादयन् || २-१६-३१
निकेतान्निर्ययौ श्रिमान् महाभ्रादिव चन्द्रमाः | 
चित्रचामरपाणिस्तु लक्ष्मणो राघवानुजः ||२-१६-३२
जुगोप भ्रातरं भ्राता रथमास्थाय पृष्ठतः | 
ततो हलहलाशब्दस्तुमुलह् समजायत ||२-१६-३३
तस्य निष्क्रममाणस्य जनौघस्य समन्ततः | 
ततो हयवरा मुख्या नागाश्च गिरिसन्निभाः || २-१६-३४
अनुजग्मुस्तदा रामं शतशोऽथ सहस्रशः | 
अग्रतश्चास्य सन्नद्धाश्चन्दनागुरुभूषिताः || २-१६-३५
खड्गचापधराः शूरा जग्मुराशंसवो जनाः | 
ततो वादित्रशब्दाश्च स्तुतिशब्दाश्च वन्दिनाम् ||२-१६-३६
सिंहनादाश्च शूराणां तदा शुश्रुविरे पथि | 
हर्म्यवातायनस्थाभिर्भूषिताभिः समन्ततः || २-१६-३७
कीर्यमाणः सुपुष्पौघैर्ययौ स्त्रीभिररिंदमः | 
रामं सर्वानवद्याण्ग्यो रामपिप्रीषया ततः || २-१६-३८
वचोभिरग्र्यैर्हर्म्यस्थाः क्षितिस्थाश्च ववन्दिरे | 
नूनं नन्दति ते माता कौसल्या मातृनन्दन || २-१६-३९
पश्यन्ती सिद्धयात्रं त्वं पित्र्यं राज्यमुपस्थितम् | 
सर्वसीमन्तिनीभ्यश्च सीतां सीमन्तिनीं वराम् || २-१६-४०
अमन्यन्त हि ता नार्यो रामस्य हृदयप्रियाम् | 
तया सुचरितं देव्या पुरा नूनं महत्तपः || २-१६-४१
रोहिणीव शशाङ्केन रामसंयोगमाप या | 
इति प्रासादशृङ्गेषु प्रमदाभिर्नरोत्तमः || २-१६-४२
शुश्राव राजमार्गस्थः प्रिया वाच उदाहृताः | 
स राघवस्त्रत्र तदा प्रलापान् |
शुश्राव लोकस्य समागतस्य |
आत्माधिकारा विविधाश्च वाचः |
प्रहृष्टरूपस्य पुरे जनस्य || २-१६-४३ 
एष श्रियं गच्छति राघवोऽद्य|
राजप्रसादातद् विपुलं गमिष्यन् |
एते वयम् सर्वसमृद्धकामा|
योषामयं नो भविता प्रशास्ता || २-१६-४४ 
लाभो जनस्यास्य यदेष सर्वं|
प्रपत्स्यते राष्ट्रमिदं चिराय |
न ह्यप्रियं किंचन जातु कश्चित् |
पश्येन्न कुःखं मनुजादिपेऽस्मिन् || २-१६-४५ 
स घोषवद्भिश्च हयैः सनागैः |
पुरस्सरैः स्वस्तिकसूतमागधैः |
महीयमानः प्रवरैश्च वादकैः |
अभिष्टुतो वैश्रवणो यथा ययौ|| २-१६-४६ 
करेणुमात्ङ्गरथाश्वसंकुलं |
महाजनौघैः परिपूर्णचत्वरम् |
प्रभूतरत्नं बहुपण्यसंचयं |
ददर्श रामो विमलं महापथम् || २-१६-४७ 
|| इति श्रिमद् ऱमयने षोडश सर्गः || स रमो रथमास्थाय सम्प्रहृष्टसुहृञनः |
पताकाध्वजसंपन्नं महार्हगुरुधूपितम् || २-१७-१
अपश्यन्नगरं श्रीमान् नानाजनसमाकुलम् | स गृहैरभ्रसंकाशैः पांडुरैरुपशोभितम् || २-१७-२
राजमार्गं ययौ रामो मध्येनगरुधूपितम् | चन्दनानाम् च मुख्यानामगुरूणाम् च संचयैः || २-१७-३
उत्तमानां च गन्धानां क्षौमकौशाम्बरस्य च |
अविद्धाभिश्च मुक्ताभिरुत्तमैः स्फाटिकैरपि || २-१७-४
शोभमानसम्बाधं तं राजपथमुत्तमम् |
संवृतं विविधैः पुष्पैभ्रुक्ष्यैरुच्चावचैरपि || २-१७-५ ददर्श तं राजपथं दिवि देवपतिर्यथा |
दध्यक्षतहविर्लाजैर्धूपैरगुरुचंदनैः || २-१७-६
नानामाल्योपगंधैश्च सदाभ्यर्चितचत्वरम् | आशीर्वादान् बहून् शृण्वन् सुहृद्भिः समुदीरितान्  || २-१७-७
यथार्हं चापि सम्पूज्य सर्वानेव नारान् ययौं | पितामहैराचरितं तथैव प्रपितामहैः || २-१७-८
अध्योपादाय तं मार्गमभिषित्तोऽनुपालय | यथा स्म पोषिताः पित्रा यथा पूर्वैः पितामहैः ||२-१७-९
ततः सुखतरं सर्वे रामे वत्स्याम राजनि | अलमद्य हि भुक्तेन परमार्थैरलं च नः || २-१७-१०
यथा पश्याम निर्यान्तं रामं राज्ये प्रतिष्ठितम् | ततो हि न प्रियतरं नान्यत्किंचिद्भविश्यति || २-१७-११
यथाभिषेको रामस्य राज्येनामिततेजसः | एताश्चान्याश्च शुहृदामुदासीनः सुभाः कथाः || २-१७-१२
आत्मसम्पूजनीः शृण्वन् ययौ रामो महापथम् | नहि तस्मान्मनः कश्चिच्चक्षुषी वा नरोत्तमात् || २-१७-१३
नरः रोशवनोत्यपाक्रष्टुमातिक्रान्तोऽपि राघवे | यश्च रामं न पश्येत्तु यं च रामो न पश्यति || २-१७-१४
निन्दतः सर्वलोकेषु स्वात्माप्येनं विगर्हते | सर्वेषाम् स हि धर्मात्मा वर्णानां कुरुते दयाम् || २-१७-१५
चतुर्णां हि वयह्स्थानाम् तेन ते तमनुव्रता | चत्पुष्पथान् देवपथांश्चैत्यांश्चायतनानि च || २-१७-१६
प्रदक्षिणं परिहरन् जगाम नृपतेस्सुतः | स राजकुलमासाद्य मेघसंघोपमैः शुभैः || २-१७-१७
प्रासादशृङ्गैर्विविधैः कैलासशिखरोपमैः |
आवारयद्भिर्गनं विमानैरिव पाण्डुरैः || २-१७-१८
वर्धमानगृहैश्चापि रत्नजालपरिष्कृतैः |
तत्पृथिव्यां गृहवरं महेन्द्रसदनोपमम् || २-१७-१९
राजपुत्रः पितुर्वेश्म प्रविवेश श्रिया ज्वलन् | स कक्ष्या धन्विभिर्गुप्तास्तिस्रोऽतिक्रम्य वाजिभिः || २-१७-२०
पदातिरपरे कक्ष्ये द्वे जगाम नरोत्तमः | स सर्वाः समतिक्रम्य कक्ष्या दशरथात्मजः || २-१७-२१
संनिवर्त्य जनं सर्वं शुद्धान्तःपुरुमत्यगात् | तस्मिन् प्रविष्टे पितुर्न्तिकं तदा |
जनः स सर्वो मुदितो नृपात्मजे |
प्रतीक्षते तस्य पुनः स्म निर्गमम् |
यथोदयं चन्द्रमसः सरित्पतिः || २-१७-२२ || इत्यार्षे श्रीमद्रामायणे आदिकाव्ये अयोध्याकाण्डे सप्तदशः सर्गः || 
स ददर्श आसने रामः निषण्णम् पितरम् शुभे |
कैकेयी सहितम् दीनम् मुखेन परिशुष्यता || २-१८-१ 
स पितुः चरणौ पूर्वम् अभिवाद्य विनीतवत् |
ततः ववन्दे चरणौ कैकेय्याः सुसमाहितः || २-१८-२ 
राम इति उक्त्वा च वचनम् वाष्प पर्याकुल ईक्षणः |
शशाक न्ऱ्पतिर् दीनो न ईक्षितुम् न अभिभाषितुम् || २-१८-३ 
तत् अपूर्वम् नर पतेर् द्ऱ्ष्ट्वा रूपम् भय आवहम् |
रामः अपि भयम् आपन्नः पदा स्प्ऱ्ष्ट्वा इव पन्नगम् || २-१८-४ 
इन्द्रियैः अप्रह्ऱ्ष्टैअः तम् शोक सम्ताप कर्शितम् |
निह्श्वसन्तम् महा राजम् व्यथित आकुल चेतसम् || २-१८-५
ऊर्मि मालिनम् अक्षोभ्यम् क्षुभ्यन्तम् इव सागरम् |
उपप्लुतम् इव आदित्यम् उक्त अन्ऱ्तम् ऱ्षिम् यथा || २-१८-६ 
अचिन्त्य कल्पम् हि पितुस् तम् शोकम् उपधारयन् |
बभूव सम्रब्धतरः समुद्रैव पर्वणि || २-१८-७ 
चिन्तयाम् आस च तदा रामः पित्ऱ् हिते रतः |
किंस्विद् अद्य एव न्ऱ्पतिर् न माम् प्रत्यभिनन्दति || २-१८-८ 
अन्यदा माम् पिता द्ऱ्ष्ट्वा कुपितः अपि प्रसीदति |
तस्य माम् अद्य सम्प्रेक्ष्य किम् आयासः प्रवर्तते || २-१८-९ 
स दीनैव शोक आर्तः विषण्ण वदन द्युतिः |
कैकेयीम् अभिवाद्य एव रामः वचनम् अब्रवीत् || २-१८-१० 
कच्चिन् मया न अपराधम् अज्ञानात् येन मे पिता |
कुपितः तन् मम आचक्ष्व त्वम् चैव एनम् प्रसादय || २-१८-११ 
अप्रसन्नमनाः किम् नु सदा मां प्रति वत्सलः |
विवर्ण वदनो दीनो न हि माम् अभिभाषते || २-१८-१२ 
शारीरः मानसो वा अपि कच्चित् एनम् न बाधते |
सम्तापो वा अभितापो वा दुर्लभम् हि सदा सुखम् || २-१८-१३ 
कच्चिन् न किंचित् भरते कुमारे प्रिय दर्शने |
शत्रुघ्ने वा महा सत्त्वे मात्ऱ्ऱ्णाम् वा मम अशुभम् || २-१८-१४ 
अतोषयन् महा राजम् अकुर्वन् वा पितुर् वचः |
मुहूर्तम् अपि न इच्चेयम् जीवितुम् कुपिते न्ऱ्पे || २-१८-१५ 
यतः मूलम् नरः पश्येत् प्रादुर्भावम् इह आत्मनः |
कथम् तस्मिन् न वर्तेत प्रत्यक्षे सति दैवते || २-१८-१६ 
कच्चित् ते परुषम् किंचित् अभिमानात् पिता मम |
उक्तः भवत्या कोपेन यत्र अस्य लुलितम् मनः || २-१८-१७ 
एतत् आचक्ष्व मे देवि तत्त्वेन परिप्ऱ्च्चतः |
किम् निमित्तम् अपूर्वो अयम् विकारः मनुज अधिपे || २-१८-१८ 
एवमुक्ता तु कैकेयी राघवेण महात्मना |
उवाचेदं सुनिर्लज्जा धृष्टमात्महितं वचः || २-१८-१९ 
न राजा कुपितो राम व्यसनम् नास्य किंचन |
किंचिन्मनोगतं त्वस्य त्वद्भयान्नाभिभाषते || २-१८-२० 
प्रियम् त्वामप्रियम् वक्तुम् वाणी नास्योपपर्तते |
तदवश्यम् त्वया कार्यम् यदनेनाश्रुतम् मम || २-१८-२१ 
एष मह्यम् वरम् दत्त्वा पुरा मामभिपूज्य च |
स पश्चात्तप्यते राजा यथान्यः प्राकृतस्तथा || २-१८-२२ 
अतिसृज्य ददानीति वरम् मम विशाम्पतिः |
स निरर्थं गतजले सेतुम् बन्धितुमिच्छति || २-१८-२३ 
धर्मूलमिदम् राम विदितम् च सतामपि |
तत्सत्यम् न त्यजेद्राजा कुपितस्त्वत्कृते यथा || २-१८-२४ 
यदि तद्वक्ष्यते राजा शुभम् वा यदि वाऽशुभम् |
करिष्यसि ततः सर्वमाख्यामि पुनस्त्वहम् || २-१८-२५ 
यदि त्वभिहितं राज्ञा त्वयि तन्न विपत्स्यते |
ततोऽहमभिधास्यामि न ह्येष त्वयि वक्ष्यति || २-१८-२६ 
एतात्तु वचनं श्रुत्वा कैकेय्या समुदाहृतम् |
उवाच व्यथितो रामस्ताम् देवीम् नृपसन्निधौ || २-१८-२७ 
अहो धिङ्नार्हसे देवि पक्तुं मामीदृशं वचः |
अहम् हि वचनात् राज्ञः पतेयम् अपि पावके || २-१८-२८
भक्षयेयम् विषम् तीक्ष्णम् मज्जेयम् अपि च अर्णवे |
नियुक्तः गुरुणा पित्रा न्ऱ्पेण च हितेन च || २-१८-२९ 
तत् ब्रूहि वचनम् देवि राज्ञो यद् अभिकान्क्षितम् |
करिष्ये प्रतिजाने च रामः द्विर् न अभिभाषते || २-१८-३० 
तम् आर्जव समायुक्तम् अनार्या सत्य वादिनम् |
उवाच रामम् कैकेयी वचनम् भ्ऱ्श दारुणम् || २-१८-३१ 
पुरा देव असुरे युद्धे पित्रा ते मम राघव |
रक्षितेन वरौ दत्तौ सशल्येन महा रणे || २-१८-३२ 
तत्र मे याचितः राजा भरतस्य अभिषेचनम् |
गमनम् दण्डक अरण्ये तव च अद्य एव राघव || २-१८-३३ 
यदि सत्य प्रतिज्ञम् त्वम् पितरम् कर्तुम् इच्चसि |
आत्मानम् च नर रेष्ठ मम वाक्यम् इदम् श्ऱ्णु || २-१८-३४ 
स निदेशे पितुस् तिष्ठ यथा तेन प्रतिश्रुतम् |
त्वया अरण्यम् प्रवेष्टव्यम् नव वर्षाणि पन्च च || २-१८-३५ 
भरतस्त्वभिषिच्येत यदेतदभिषेचन्म् |
त्वदर्थे विहितम् राज्ञा तेन सर्वेण राघव || २-१८-३६ 
सप्त सप्त च वर्षाणि दण्डक अरण्यम् आश्रितः |
अभिषेकम् इमम् त्यक्त्वा जटा चीर धरः वस || २-१८-३७ 
भरतः कोसल पुरे प्रशास्तु वसुधाम् इमाम् |
नाना रत्न समाकीर्णम् सवाजि रथ कुन्जराम् || २-१८-३८ 
एतेन त्वां नरेन्द्रोयम् कारुण्येन समाप्लुतः |
शोकसंक्लिष्टवदनो न शक्नोति निरीक्षितुम् || २-१८-३९ 
एतत्कुरु नरेन्ध्रस्य वचनं रघुनन्दन |
सत्यन महता राम तारयस्व नरेश्वरम् || २-१८-४० 
इतीव तस्यां परुषम् वदन्त्याम् |
नचैव रामः प्रविवेश शोकम् |
प्रविव्यधे चापि महानुभावो |
राजा तु पुत्रव्यसनाभितप्तः || २-१८-४१ 
|| इत्यार्षे श्रीमद्रामायणे आदिकाव्ये अयोध्याकाण्डे
अष्टादशः सर्गः || 
तत् अप्रियम् अमित्रघ्नः वचनम् मरण उपमम् |
श्रुत्वा न विव्यथे रामः कैकेयीम् च इदम् अब्रवीत् || २-१९-१ 
एवम् अस्तु गमिष्यामि वनम् वस्तुम् अहम् तु अतः |
जटा चीर धरः राज्ञः प्रतिज्ञाम् अनुपालयन् || २-१९-२ 
इदम् तु ज्ञातुम् इच्चामि किम् अर्थम् माम् मही पतिः |
न अभिनन्दति दुर्धर्षो यथा पुरम् अरिम् दमः || २-१९-३ 
मन्युर् न च त्वया कार्यो देवि ब्रूहि तव अग्रतः |
यास्यामि भव सुप्रीता वनम् चीर जटा धरः || २-१९-४ 
हितेन गुरुणा पित्रा क्ऱ्तज्ञेन न्ऱ्पेण च |
नियुज्यमानो विश्रब्धम् किम् न कुर्यात् अहम् प्रियम् || २-१९-५ 
अलीकम् मानसम् तु एकम् ह्ऱ्दयम् दहति इव मे |
स्वयम् यन् न आह माम् राजा भरतस्य अभिषेचनम् || २-१९-६ 
अहम् हि सीताम् राज्यम् च प्राणान् इष्टान् धनानि च |
ह्ऱ्ष्टः भ्रात्रे स्वयम् दद्याम् भरताय अप्रचोदितः || २-१९-७ 
किम् पुनर् मनुज इन्द्रेण स्वयम् पित्रा प्रचोदितः |
तव च प्रिय काम अर्थम् प्रतिज्ञाम् अनुपालयन् || २-१९-८ 
तत् आश्वासय हि इमम् त्वम् किम् न्व् इदम् यन् मही पतिः |
वसुधा आसक्त नयनो मन्दम् अश्रूणि मुन्चति || २-१९-९ 
गच्चन्तु च एव आनयितुम् दूताः शीघ्र जवैः हयैः |
भरतम् मातुल कुलात् अद्य एव न्ऱ्प शासनात् || २-१९-१० 
दण्डक अरण्यम् एषो अहम् इतः गच्चामि सत्वरः |
अविचार्य पितुर् वाक्यम् समावस्तुम् चतुर् दश || २-१९-११ 
सा ह्ऱ्ष्टा तस्य तत् वाक्यम् श्रुत्वा रामस्य कैकयी |
प्रस्थानम् श्रद्दधाना हि त्वरयाम् आस राघवम् || २-१९-१२ 
एवम् भवतु यास्यन्ति दूताः शीघ्र जवैः हयैः |
भरतम् मातुल कुलात् उपावर्तयितुम् नराः || २-१९-१३ 
तव तु अहम् क्षमम् मन्ये न उत्सुकस्य विलम्बनम् |
राम तस्मात् इतः शीघ्रम् वनम् त्वम् गन्तुम् अर्हसि || २-१९-१४ 
व्रीडा अन्वितः स्वयम् यच् च न्ऱ्पः त्वाम् न अभिभाषते |
न एतत् किंचिन् नर श्रेष्ठ मन्युर् एषो अपनीयताम् || २-१९-१५ 
यावत् त्वम् न वनम् यातः पुरात् अस्मात् अभित्वरन् |
पिता तावन् न ते राम स्नास्यते भोक्ष्यते अपि वा || २-१९-१६ 
धिक् कष्टम् इति निह्श्वस्य राजा शोक परिप्लुतः |
मूर्चितः न्यपतत् तस्मिन् पर्यन्के हेम भूषिते || २-१९-१७ 
रामः अपि उत्थाप्य राजानम् कैकेय्या अभिप्रचोदितः |
कशया इव आहतः वाजी वनम् गन्तुम् क्ऱ्त त्वरः || २-१९-१८ 
तत् अप्रियम् अनार्याया वचनम् दारुण उदरम् |
श्रुत्वा गत व्यथो रामः कैकेयीम् वाक्यम् अब्रवीत् || २-१९-१९ 
न अहम् अर्थ परः देवि लोकम् आवस्तुम् उत्सहे |
विद्धि माम् ऱ्षिभिस् तुल्यम् केवलम् धर्मम् आस्थितम् || २-१९-२० 
यद् अत्रभवतः किंचित् शक्यम् कर्तुम् प्रियम् मया |
प्राणान् अपि परित्यज्य सर्वथा क्ऱ्तम् एव तत् || २-१९-२१ 
न हि अतः धर्म चरणम् किंचित् अस्ति महत्तरम् |
यथा पितरि शुश्रूषा तस्य वा वचन क्रिया || २-१९-२२ 
अनुक्तः अपि अत्रभवता भवत्या वचनात् अहम् |
वने वत्स्यामि विजने वर्षाणि इह चतुर् दश || २-१९-२३ 
न नूनम् मयि कैकेयि किंचित् आशंससे गुणम् |
यद् राजानम् अवोचः त्वम् मम ईश्वरतरा सती || २-१९-२४ 
यावन् मातरम् आप्ऱ्च्चे सीताम् च अनुनयाम्य् अहम् |
ततः अद्य एव गमिष्यामि दण्डकानाम् महद् वनम् || २-१९-२५ 
भरतः पालयेद् राज्यम् शुश्रूषेच् च पितुर् यथा |
तहा भवत्या कर्तव्यम् स हि धर्मः सनातनः || २-१९-२६ 
स रामस्य वचः श्रुत्वा भ्ऱ्शम् दुह्ख हतः पिता |
शोकात् अशक्नुवन् बाष्पम् प्ररुरोद महा स्वनम् || २-१९-२७ 
वन्दित्वा चरणौ रामः विसम्ज्ञस्य पितुस् तदा |
कैकेय्याः च अपि अनार्याया निष्पपात महा द्युतिः || २-१९-२८ 
स रामः पितरम् क्ऱ्त्वा कैकेयीम् च प्रदक्षिणम् |
निष्क्रम्य अन्तः पुरात् तस्मात् स्वम् ददर्श सुह्ऱ्ज् जनम् || २-१९-२९ 
तम् बाष्प परिपूर्ण अक्षः प्ऱ्ष्ठतः अनुजगाम ह |
लक्ष्मणः परम क्रुद्धः सुमित्र आनन्द वर्धनः || २-१९-३० 
आभिषेचनिकम् भाण्डम् क्ऱ्त्वा रामः प्रदक्षिणम् |
शनैः जगाम सापेक्षो द्ऱ्ष्टिम् तत्र अविचालयन् || २-१९-३१ 
न च अस्य महतीम् लक्ष्मीम् राज्य नाशो अपकर्षति |
लोक कान्तस्य कान्तत्वम् शीत रश्मेर् इव क्षपा || २-१९-३२ 
न वनम् गन्तु कामस्य त्यजतः च वसुंधराम् |
सर्व लोक अतिगस्य इव लक्ष्यते चित्त विक्रिया || २-१९-३३ 
प्रतिषिद्ध्य शुभम् छत्रं व्यजने च स्वलंकृते |
विसर्जयित्वा स्वजनं रथम् पौरास्तथा जन्नान् || २-१९-३४
धारयन् मनसा दुह्खम् इन्द्रियाणि निग्ऱ्ह्य च |
प्रविवेश आत्मवान् वेश्म मातुर प्रिय शंसिवान् || २-१९-३५ 
सर्वो ह्यभिजनः श्रीमान् श्रीमतः सत्यवादिनः |
नालक्षयत् रामस्य किंचिदाकारमानने || २-१९-३६ 
उचितम् च महाबाहुर्न जहौ हर्षमात्मनः |
शारदः समुदीर्णांशुश्चन्द्रस्तेज इवात्मजम् || २-१९-३७ 
वाचा मधुरया रामः स्र्वं सम्मानयन् जनम् |
मातुस्समीपं धीरात्मा प्रविवेश महायशाः || २-१७-३८ 
तं गुणैस्समतां प्राप्तो भ्राता विपुलविक्रमः |
सौमित्रिरनुवव्राज धारयन् दुःखमात्मजम् || २-१९-३९ 
प्रविश्य वेश्म अतिभ्ऱ्शम् मुदा अन्वितम् |
समीक्ष्य ताम् च अर्थ विपत्तिम् आगताम् |
न चैव रामः अत्र जगाम विक्रियाम् |
सुह्ऱ्ज् जनस्य आत्म विपत्ति शन्कया || २-१९-४० 
|| इत्यार्षे श्रीमद्रामायणे आदिकाव्ये अयोध्याकाण्डे एकोनविंशः
सर्गः || 
तस्मिंस्तु पुरुष्व्याघ्रे निष्क्रामति कृताञ्जलौ |
आर्तशच्दो महान् जज्ञे स्त्रीणाम न्तःपुरे तदा || २-२०-१ 
क्ऱ्^त्येष्वचोदितः पित्रा सर्वस्यान्तः पुरस्य च |
गतिर्यः शरणम् चासीत् स रोओमोऽद्य प्रवत्स्यति || २-२०-२ 
कौसल्यायाम् यथा युक्तो जनन्याम् वर्तते सदा |
तथैव वर्ततेऽस्मासु जन्मप्रभृति राघवः || २-२०-३ 
न क्रुध्यत्यभिशस्तोऽपि क्रोधनीयानि वर्जयन् |
कृद्धान् प्रसादयन् सर्वान् स इतोऽद्य प्रवत्स्यति || २-२०-४ 
अभुद्धिर्बत नो राजा जीवलोकम् चरत्ययम् |
यो गतिम् सर्वभूतानाम् परित्यजति राघवम् || २-२०-५ 
इति सर्वा महिष्यस्ता विवत्सा इव धेनवः |
पतिमाचुक्रुशुश्चैव सस्वरम् चापि चुक्रुशुः || २-२०-६ 
स हि चान्तः पुरे घोरमार्तशब्धम् महीपतिः |
पुत्रशोकाभिसन्तप्तः श्रुत्वा व्यालीयतासने || २-२०-७ 
रामः तु भ्ऱ्शम् आयस्तः निह्श्वसन्न् इव कुन्जरः |
जगाम सहितः भ्रात्रा मातुर् अन्तः पुरम् वशी || २-२०-८ 
सो अपश्यत् पुरुषम् तत्र व्ऱ्द्धम् परम पूजितम् |
उपविष्टम् ग्ऱ्ह द्वारि तिष्ठतः च अपरान् बहून् || २-२०-९ 
द्ऱ्^ष्ट्वै तु तदा रामं ते सर्वे सहसोत्थिताः |
जयेन जयताम् श्रेष्ठम् वर्धयन्ति स्म राघवम् || २-२०-१० 
प्रविश्य प्रथमाम् कक्ष्याम् द्वितीयायाम् ददर्श सः |
ब्राह्मणान् वेद सम्पन्नान् व्ऱ्द्धान् राज्ञा अभिसत्क्ऱ्तान् || २-२०-११ 
प्रणम्य रामः तान् व्ऱ्द्धांस् त्ऱ्तीयायाम् ददर्श सः |
स्त्रियो व्ऱ्द्धाः च बालाः च द्वार रक्षण तत्पराः || २-२०-१२ 
वर्धयित्वा प्रह्ऱ्ष्टाः ताः प्रविश्य च ग्ऱ्हम् स्त्रियः |
न्यवेदयन्त त्वरिता राम मातुः प्रियम् तदा || २-२०-१३ 
कौसल्या अपि तदा देवी रात्रिम् स्थित्वा समाहिता |
प्रभाते तु अकरोत् पूजाम् विष्णोह् पुत्र हित एषिणी || २-२०-१४ 
सा क्षौम वसना ह्ऱ्ष्टा नित्यम् व्रत परायणा |
अग्निम् जुहोति स्म तदा मन्त्रवत् क्ऱ्त मन्गला || २-२०-१५ 
प्रविश्य च तदा रामः मातुर् अन्तः पुरम् शुभम् |
ददर्श मातरम् तत्र हावयन्तीम् हुत अशनम् || २-२०-१६ 
देवकार्यनिमित्तम् च तत्रापश्यत् समुद्यतम्|
दध्यक्षतम् घृतम् चैव मोदकान् हविषस्तदा || २-२०-१७
लाजान् माल्यानि शुक्लानि पायसम् कृसरम् तथा |
समिधः पूर्णकुम्भांश्छ ददर्श रघुनंदनः || २-२०-१८ 
ताम् शुक्लक्षौमसम्वीताम् व्रतयोगेन कर्शिताम् |
तर्पयन्तीम् ददर्शाद्भिः देवताम् देववर्णिनीम् || २-२०-१९ 
सा चिरस्य आत्मजम् द्ऱ्ष्ट्वा मात्ऱ् नन्दनम् आगतम् |
अभिचक्राम सम्ह्ऱ्ष्टा किशोरम् वडवा यथा || २-२०-२० 
स मातरमभिक्रान्तामुपसम्गृह्य राघवः |
परिष्वक्तश्च बाहुभ्यामुपाग्रातश्च मूर्धनि || २-२०-२१ 
तम् उवाच दुराधर्षम् राघवम् सुतम् आत्मनः |
कौसल्या पुत्र वात्सल्यात् इदम् प्रिय हितम् वचः || २-२०-२२ 
व्ऱ्द्धानाम् धर्म शीलानाम् राजर्षीणाम् महात्मनाम् |
प्राप्नुहि आयुः च कीर्तिम् च धर्मम् च उपहितम् कुले || २-२०-२३ 
सत्य प्रतिज्ञम् पितरम् राजानम् पश्य राघव |
अद्य एव हि त्वाम् धर्म आत्मा यौवराज्ये अभिषेक्ष्यति || २-२०-२४ 
दत्तमासनमालभ्य भोजनेन निमन्त्रितः |
मातरम् राघवः किंचित् प्रसार्य अन्जलिम् अब्रवीत् || २-२०-२५ 
स स्वभाव विनीतः च गौरवाच् च तदा आनतः |
प्रस्थितो दण्डकारण्यमाप्रष्टुमुपचक्रमे || २-२०-२६ 
देवि नूनम् न जानीषे महद् भयम् उपस्थितम् |
इदम् तव च दुह्खाय वैदेह्या लक्ष्मणस्य च || २-२०-२७ 
गमिष्ये दण्डकारण्यम् किमनेनासनेन मे |
विष्टरासनयोग्यो हि कालोऽयम् मामुपस्थितः || २-२०-२८ 
चतुर्दश हि वर्षाणि वत्स्यामि विजने वने |
मधु मूल फलैः जीवन् हित्वा मुनिवद् आमिषम् || २-२०-२९ 
भरताय महा राजो यौवराज्यम् प्रयच्चति |
माम् पुनर् दण्डक अरण्यम् विवासयति तापसम् || २-२०-३० 
स ष्ट्चाअष्टौ च वर्षाणि वत्स्यामि विजने वने |
आसेवमानो वन्यानि फलमूलैश्च चर्तयन् || २-२०-३१ 
सा निकृत्तैव सालस्य यष्टिः परशुना वने |
पपात सहसा देवी देवतेव दिवश्च्युता || २-२०-३२ 
ताम् अदुह्ख उचिताम् द्ऱ्ष्ट्वा पतिताम् कदलीम् इव |
रामः तु उत्थापयाम् आस मातरम् गत चेतसम् || २-२०-३३ 
उपाव्ऱ्त्य उत्थिताम् दीनाम् वडवाम् इव वाहिताम् |
पांशु गुण्ठित सर्व अग्नीम् विममर्श च पाणिना || २-२०-३४ 
सा राघवम् उपासीनम् असुख आर्ता सुख उचिता |
उवाच पुरुष व्याघ्रम् उपश्ऱ्ण्वति लक्ष्मणे || २-२०-३५ 
यदि पुत्र न जायेथा मम शोकाय राघव |
न स्म दुह्खम् अतः भूयः पश्येयम् अहम् अप्रजा || २-२०-३६ 
एकएव हि वन्ध्यायाः शोको भवति मानवः |
अप्रजा अस्मि इति सम्तापो न हि अन्यः पुत्र विद्यते || २-२०-३७ 
न द्ऱ्ष्ट पूर्वम् कल्याणम् सुखम् वा पति पौरुषे |
अपि पुत्रे विपश्येयम् इति राम आस्थितम् मया || २-२०-३८ 
सा बहूनि अमनोज्ञानि वाक्यानि ह्ऱ्दयच्चिदाम् |
अहम् श्रोष्ये सपत्नीनाम् अवराणाम् वरा सती || २-२०-३९ 
अतः दुह्खतरम् किम् नु प्रमदानाम् भविष्यति |
त्वयि सम्निहिते अपि एवम् अहम् आसम् निराक्ऱ्ता || २-२०-४० 
त्वयि सन्निहितेऽप्येवमहमासं निराकृता |
किम् पुनः प्रोषिते तात ध्रुवम् मरणम् एव मे || २-२०-४१ 
अत्यन्तनिगृहीतास्मि भर्तुर्नित्य्मतन्त्रिता |
परिवारेण कैकेय्या समा वाप्यथवाऽवरा || २-२०-४२ 
यो हि माम् सेवते कश्चित् अथ वा अपि अनुवर्तते |
कैकेय्याः पुत्रम् अन्वीक्ष्य स जनो न अभिभाषते || २-२०-४३ 
नित्यक्रोधतया तस्याः कथं नु खरवादि तत् |
कैकेय्या वदनम् द्रष्टुम् पुत्र शक्ष्यामि दुर्गता || २-२०-४४ 
दश सप्त च वर्षाणि तव जातस्य राघव |
असितानि प्रकान्क्षन्त्या मया दुह्ख परिक्षयम् || २-२०-४५ 
तदक्षयम् महाद्दुःखम् नोत्सहे सहितुम् चिरम् |
विप्रकारम् सपत्नीनामेवम् जीर्णापि राघव || २-२०-४६ 
अपश्यन्ती तव मुखम् परिपूर्णशशिप्रभम् |
कृपणा वर्तयिष्यामि कथम् कृपणजीविकाम् || २-२०-४७ 
उपवासैः च योगैः च बहुभिः च परिश्रमैः |
दुह्खम् सम्वर्धितः मोघम् त्वम् हि दुर्गतया मया || २-२०-४८ 
स्थिरम् तु हृदयम् मन्ये मम इदम् यन् न दीर्यते |
प्रावृषि इव महा नद्याः स्पृष्टम् कूलम् नव अम्भसा || २-२०-४९ 
मम एव नूनम् मरणम् न विद्यते |
न च अवकाशो अस्ति यम क्षये मम |
यद् अन्तको अद्य एव न माम् जिहीर्षति |
प्रसह्य सिम्हो रुदतीम् म्ऱ्गीम् इव || २-२०-५० 
स्थिरम् हि नूनम् हृदयम् मम आयसम् |
न भिद्यते यद् भुवि न अवदीर्यते |
अनेन दुःखेन च देहम् अर्पितम् |
ध्रुवम् हि अकाले मरणम् न विद्यते || २-२०-५१ 
इदम् तु दुःखम् यद् अनर्थकानि मे|
व्रतानि दानानि च सम्यमाः च हि |
तपः च तप्तम् यद् अपत्य कारणात् |
सुनिष्फलम् बीजम् इव उप्तम् ऊषरे || २-२०-५२ 
यदि हि अकाले मरणम् स्वया इच्चया |
लभेत कश्चित् गुरु दुःख कर्शितः |
गता अहम् अद्य एव परेत संसदम् |
विना त्वया धेनुर् इव आत्मजेन वै || २-२०-५३ 
अथापि किम् जीवित मद्य मे वृथा |
त्वया विना च्न्द्रनिभाननप्रभ |
अनुव्रजिष्यामि वनम् त्वयैव गौः |
सुदुर्बला वत्समिवानुकाङ्क्षया || २-२०-५४ 
भृशम् असुखम् अमर्षिता तदा |
बहु विललाप समीक्ष्य राघवम् |
व्यसनम् उपनिशाम्य सा महत् |
सुतम् इव बद्धम् अवेक्ष्य किम्नरी || २-२०-५५ 
|| इत्यार्षे श्रीमद्रामायणे आदिकाव्ये अयोध्याकाण्डे विंशः सर्गः || तथा तु विलपन्तीम् ताम् कौसल्याम् राम मातरम् |
उवाच लक्ष्मणो दीनः तत् काल सदृशम् वचः || २-२१-१ न रोचते मम अपि एतत् आर्ये यद् राघवो वनम् |
त्यक्त्वा राज्य श्रियम् गच्चेत् स्त्रिया वाक्य वशम् गतः || २-२१-२ विपरीतः च वृद्धः च विषयैः च प्रधर्षितः |
नृपः किम् इव न ब्रूयाच् चोद्यमानः समन्मथः || २-२१-३ न अस्य अपराधम् पश्यामि न अपि दोषम् तथा विधम् |
येन निर्वास्यते राष्ट्रात् वन वासाय राघवः || २-२१-४ न तम् पश्याम्य् अहम् लोके परोक्षम् अपि यो नरः |
स्वमित्रोऽपि निरस्तोऽपि योऽस्यदोषमुदाहरेत् || २-२१-५ देव कल्पम् ऋजुम् दान्तम् रिपूणाम् अपि वत्सलम् |
अवेक्षमाणः को धर्मम् त्यजेत् पुत्रम् अकारणात् || २-२१-६ तत् इदम् वचनम् राज्ञः पुनर् बाल्यम् उपेयुषः |
पुत्रः को हृदये कुर्यात् राज व्ऱ्त्तम् अनुस्मरन् || २-२१-७ यावद् एव न जानाति कश्चित् अर्थम् इमम् नरः |
तावद् एव मया साधम् आत्मस्थम् कुरु शासनम् ||२-२१-८ मया पार्श्वे सधनुषा तव गुप्तस्य राघव |
कः समर्थो अधिकम् कर्तुम् कृत अन्तस्य इव तिष्ठतः || २-२१-९ निर्मनुष्याम् इमाम् सर्वाम् अयोध्याम् मनुज ऋषभ |
करिष्यामि शरैअः तीक्ष्णैः यदि स्थास्यति विप्रिये || २-२१-१० भरतस्य अथ पक्ष्यो वा यो वा अस्य हितम् इच्चति |
सर्वान् एतान् वधिष्यामि मृदुर् हि परिभूयते || २-२१-११ प्रोत्साहितोऽयम् कैकेय्या स दुष्टो यदिः पिता |
अमित्रभूतो निस्सङ्गम् वध्यताम् बध्यतामपि || २-२१-१२ गुरोरप्यवलिप्तस्य कार्याकार्यमजानतः |
उत्फथम् प्रतिपन्नस्य कार्यम् भवति शासन्म् || २-२१-१३ बलमेष किमाश्रित्य हेतुम् वा पुरुषर्षभ |
दातुमिच्छति कैकेय्य राज्यम् स्थितमिदम् तव || २-२१-१४ त्वया चैव मया चैव कृत्वा वैरम् अनुत्तमम् |
कस्य शक्तिः श्रियम् दातुम् भरताय अरि शासन || २-२१-१५ अनुरक्तः अस्मि भावेन भ्रातरम् देवि तत्त्वतः |
सत्येन धनुषा चैव दत्तेन इष्टेन ते शपे || २-२१-१६ दीप्तम् अग्निम् अरण्यम् वा यदि रामः प्रवेक्ष्यते |
प्रविष्टम् तत्र माम् देवि त्वम् पूर्वम् अवधारय || २-२१-१७ हरामि वीर्यात् दुह्खम् ते तमः सूर्यैव उदितः |
देवी पश्यतु मे वीर्यम् राघवः चैव पश्यतु || २-२१-१८ एतत् तु वचनम् श्रुत्वा लक्ष्मणस्य महात्मनः |
उवाच रामम् कौसल्या रुदन्ती शोक लालसा || २-२१-१९ भ्रातुस् ते वदतः पुत्र लक्ष्मणस्य श्रुतम् त्वया |
यद् अत्र अनन्तरम् तत् त्वम् कुरुष्व यदि रोचते || २-२१-२० न च अधर्म्यम् वचः श्रुत्वा सपत्न्या मम भाषितम् |
विहाय शोक सम्तप्ताम् गन्तुम् अर्हसि माम् इतः || २-२१-२१ धर्मज्ञ यदि धर्मिष्ठो धर्मम् चरितुम् इच्चसि |
शुश्रूष माम् इहस्थः त्वम् चर धर्मम् अनुत्तमम् || २-२१-२२ शुश्रूषुर् जननीम् पुत्र स्व गृहे नियतः वसन् |
परेण तपसा युक्तः काश्यपः त्रिदिवम् गतः || २-२१-२३ यथा एव राजा पूज्यः ते गौरवेण तथा हि अहम् |
त्वाम् न अहम् अनुजानामि न गन्तव्यम् इतः वनम् || २-२१-२४ त्वद् वियोगान् न मे कार्यम् जीवितेन सुखेन वा |
त्वया सह मम श्रेयः तृणानाम् अपि भक्षणम् || २-२१-२५ यदि त्वम् यास्यसि वनम् त्यक्त्वा माम् शोक लालसाम् |
अहम् प्रायम् इह आसिष्ये न हि शक्ष्यामि जीवितुम् || २-२१-२६ ततः स्त्वम् प्राप्स्यसे पुत्र निरयम् लोक विश्रुतम् |
ब्रह्म हत्याम् इव अधर्मात् समुद्रः सरिताम् पतिः || २-२१-२७ विलपन्तीम् तथा दीनाम् कौसल्याम् जननीम् ततः |
उवाच रामः धर्म अत्मा वचनम् धर्म सम्हितम् || २-२१-२८ न अस्ति शक्तिः पितुर् वाक्यम् समतिक्रमितुम् मम |
प्रसादये त्वाम् शिरसा गन्तुम् इच्चाम्य् अहम् वनम् || २-२१-२९ ऋषिणा च पितुर् वाक्यम् कुर्वता व्रत चारिणा |
गौर् हता जानता धर्मम् कण्डुना अपि विपश्चिता || २-२१-३० अस्माकम् च कुले पूर्वम् सगरस्य आज्ञया पितुः |
खनद्भिः सागरैः भूतिम् अवाप्तः सुमहान् वधः || २-२१-३१ जामदग्न्येन रामेण रेणुका जननी स्वयम् |
कृत्ता परशुना अरण्ये पितुर् वचन कारिणा || २-२१-३२ एतैरन्यैश्च बहुभिर्देवि देवसमैः कृतम् |
पितुर्वचनमक्लीबम् करिष्यामि पितुर्शितम् || २-२१-३३ न खल्व् एतन् मया एकेन क्रियते पितृ शासनम् |
एतैरपि कृतम् देवि ये मया तव कीर्तिताः || २-२१-३४ नाहम् धर्ममपूर्वम् ते प्रतिकूलम् प्रवर्तये |
पूर्वैः अयम् अभिप्रेतः गतः मार्गो अनुगम्यते || २-२१-३५ तत् एतत् तु मया कार्यम् क्रियते भुवि न अन्यथा |
पितुर् हि वचनम् कुर्वन् न कश्चिन् नाम हीयते || २-२१-३६ ताम् एवम् उक्त्वा जननीम् लक्ष्मणम् पुनर् अब्रवीत् |
तव लक्ष्मण जानामि मयि स्नेहम् अनुत्तमम् || २-२१-३७ तव लक्ष्मण जानामि मयि स्नेहमनुत्तमम् |
विक्रमम् चैव सत्यम् च तेजश्च सुदुरासदम् || २-२१-३८ मम मातुर्महद्दुःखमतुलम् शुभलक्षम्ण |
अभिप्रायम् अविज्ञाय सत्यस्य च शमस्य च || २-२१-३९ धर्मः हि परमः लोके धर्मे सत्यम् प्रतिष्ठितम् |
धर्म संश्रितम् एतच् च पितुर् वचनम् उत्तमम् || २-२१-४० संश्रुत्य च पितुर् वाक्यम् मातुर् वा ब्राह्मणस्य वा |
न कर्तव्यम् वृथा वीर धर्मम् आश्रित्य तिष्ठता || २-२१-४१ सो अहम् न शक्ष्यामि पितुर् नियोगम् अतिवर्तितुम् |
पितुर् हि वचनात् वीर कैकेय्या अहम् प्रचोदितः || २-२१-४२ तत् एनाम् विसृज अनार्याम् क्षत्र धर्म आश्रिताम् मतिम् |
धर्मम् आश्रय मा तैक्ष्ण्यम् मद् बुद्धिर् अनुगम्यताम् || २-२१-४३ तम् एवम् उक्त्वा सौहार्दात् भ्रातरम् लक्ष्मण अग्रजः |
उवाच भूयः कौसल्याम् प्रान्जलिः शिरसा आनतः || २-२१-४४ अनुमन्यस्व माम् देवि गमिष्यन्तम् इतः वनम् |
शापिता असि मम प्राणैः कुरु स्वस्त्ययनानि मे || २-२१-४५ तीर्ण प्रतिज्ञः च वनात् पुनर् एष्याम्य् अहम् पुरीम् |
ययातिरिव राजर्षिः पुरा हित्वा पुनर्धिवम् || २-२१-४६ शोकस्संधार्यताम् मातर्हृदये साधु मा शुचः |
वनवासादिहैष्यामि पुनः कृत्वा पितुर्वचः || २-२१-४७ त्वया मया च वैदेह्या लक्ष्मणेन सुमित्रया |
पितुर्नियोगे स्थातव्यमेष धर्मः सनाअनः || २-२१-४८ अम्ब सम्हृत्य सम्भारान् दुःखम् हृदि निगृह्य च |
वनवासकृता बुद्धिर्मम धर्म्यानुवर्त्यताम् || २-२१-४९ एतद्वच स्तस्य निशम्य माता |
सुधर्म्यमव्यग्रमविक्लबम् च |
मृतेव सम्ज्ञाम् प्रतिलभ्य देवी |
समीक्ष्य रामम् पुनरित्युवाच || २-२१-५० यथैव ते पुत्र पिता तथाहम् |
गुरुः स्वधर्मेण सुहृत्तया च |
न त्वानुजानामि न मांविहाय |
सुदुःखितामर्हसि गन्तुमेवम् || २-२१-५१ किम् जीवितेनेह विना त्वया मे |
लोकेन वा किम् स्वधयाऽमृतेन |
श्रेयो मुहूर्तम् तव सन्निधानम् |
ममेह कृत्स्नादपि जीवलोकात् || २-२१-५२ नरैरिवोल्काभिरपोह्यमानो |
महागजोऽध्वानमनुप्रविष्टः |
भूयः प्रजज्वाल विलापमेवम् |
निशम्य रामः करुणम् जनन्या || २-२१-५३ स मातरम् चैव विसम्ज्ञकल्पा |
मार्तम् च सौमित्रि मभिप्रतप्तम् |
धर्मे स्थितो धर्म्यमुवाच वाक्यम् |
यथा स एवार्हति तत्र वक्तुम् || २-२१-५४ अहम् हि ते लक्ष्मण नित्यमेव |
जानामि भक्तिम् च पराक्रमम् च |
मम त्वभिप्राय मसन्निरीक्ष्य |
मात्रा सहाभ्यर्दसि मा सुदुःखम् || २-२१-५५ धर्मार्थकामाः खलु तात लोके |
समीक्षिता धर्मफलोदयेषु |
ते तत्र सर्वे स्युरसंशयम् मे |
भार्येव वश्याभिमता सुपुत्रा || २-२१-५६ यस्मिंस्तु सर्वे स्युरसन्निविष्टा |
धर्मो यतः स्यात् तदुपक्रमेत |
द्वेष्यो भवत्यर्थपरो हि लोके |
कामात्मता खल्वपि न प्रशस्ता || २-२१-५७ गुरुश्च राजा च पिता च वृद्धः |
क्रोधात्प्रहर्ष द्यदि वापि कामात् |
यद्व्यादिशेत् कार्यमवेक्ष्य धर्मम् |
कस्तन्न कुर्यादनृदनृशंसवृत्तिः || २-२१-५८ सवै न शक्नोमि पितुः प्रतिज्ञा |
मिमामकर्तुम् सकलम् यथावत् |
स ह्यवयोस्तत गुरुर्नियोगे |
देवाश्च भर्ता स गतिस्स धर्मः || २-२१-५९ तस्मिन् पुनर्जीवति धर्मराजे |
विशेषतः स्वे पथि वर्तमाने |
देवी मया सार्थमितोऽपगच्छेत् |
कथम् स्विदन्या विधवेव नारी || २-२१-६० सा मानुमन्यस्व वनम् व्रजन्तम् |
कुरुष्व नः स्वस्त्ययनानि देवि |
यथा समाप्ते पुनराव्रजेयम् |
यथा हि स्त्येन पुनर्ययातिः || २-२१-६१ यशो ह्यहम् केवलराज्यकारणात् |
न पृष्ठतः कर्तुमलम् महोदयम् |
अदीर्घकाले न तु देवि जीविते |
वृणेऽवरामद्य महीमधर्मतः || २-२१-६२ प्रसादयन् नर वृषभः स मातरम् |
पराक्रमाज्जिगमिषुरेव दोम्डकान् |
अथ अनुजम् भ्ऱ्शम् अनुशास्य दर्शनम् |
चकार ताम् ह्ऱ्दि जननीम् प्रदक्षिणम् || २-२१-६३ अथ तम् व्यथया दीनम् सविशेषम् अमर्षितम् |
श्वसन्तम् इव नाग इन्द्रम् रोष विस्फारित ईक्षणम् || २-२२-१
आसद्य रामः सौमित्रिम् सुह्ऱ्दम् भ्रातरम् प्रियम् |
उवाच इदम् स धैर्येण धारयन् सत्त्वम् आत्मवान् || २-२२-२ निगृह्य रोषं शोकं च खैर्यमाश्रित्य केवलम् |
अवमानम् निरस्येमम् गृहीत्वा हर्षमुत्तमम् || २-२२-३
उपक्लुप्तम् हि यत्किंचिदभिषेकार्थमद्य मे |
स्र्वम् विसर्जय क्षिप्रम् कुरु कार्यम् निरत्ययम् || २-२२-४ सौमित्रे यो अभिषेक अर्थे मम सम्भार सम्भ्रमः |
अभिषेक निवृत्ति अर्थे सो अस्तु सम्भार सम्भ्रमः || २-२२-५ यस्या मद् अभिषेक अर्थम् मानसम् परितप्यते |
माता नः सा यथा न स्यात् सविशन्का तथा कुरु || २-२२-६ तस्याः शन्कामयम् दुह्खम् मुहूर्तम् अपि न उत्सहे |
मनसि प्रतिसम्जातम् सौमित्रे अहम् उपेक्षितुम् || २-२२-७ न बुद्धि पूर्वम् न अबुद्धम् स्मरामि इह कदाचन |
मातृणाम् वा पितुर् वाहम् कृतम् अल्पम् च विप्रियम् || २-२२-८ सत्यः सत्य अभिसंधः च नित्यम् सत्य पराक्रमः |
पर लोक भयात् भीतः निर्भयो अस्तु पिता मम || २-२२-९ तस्य अपि हि भवेद् अस्मिन् कर्मणि अप्रतिसम्ह्ऱ्ते |
सत्यम् न इति मनः तापः तस्य तापः तपेच् च माम् || २-२२-१० अभिषेक विधानम् तु तस्मात् सम्हृत्य लक्ष्मण |
अन्वग् एव अहम् इच्चामि वनम् गन्तुम् इतः पुनः || २-२२-११ मम प्रव्राजनात् अद्य कृत कृत्या नृपात्मजा |
सुतम् भरतम् अव्यग्रम् अभिषेचयिता ततः || २-२२-१२ मयि चीर अजिन धरे जटा मण्डल धारिणि |
गते अरण्यम् च कैकेय्या भविष्यति मनः सुखम् || २-२२-१३ बुद्धिः प्रणीता येन इयम् मनः च सुसमाहितम् |
तत् तु न अर्हामि सम्क्लेष्टुम् प्रव्रजिष्यामि माचिरम् || २-२२-१४ कृत अन्तः तु एव सौमित्रे द्रष्टव्यो मत् प्रवासने |
राज्यस्य च वितीर्णस्य पुनर् एव निवर्तने || २-२२-१५ कैकेय्याः प्रतिपत्तिर् हि कथम् स्यान् मम पीडने |
यदि भावो न दैवो अयम् कृत अन्त विहितः भवेत् || २-२२-१६ जानासि हि यथा सौम्य न मातृषु मम अन्तरम् |
भूत पूर्वम् विशेषो वा तस्या मयि सुते अपि वा || २-२२-१७ सो अभिषेक निवृत्ति अर्थैः प्रवास अर्थैः च दुर्वचैः |
उग्रैः वाक्यैः अहम् तस्या न अन्यद् दैवात् समर्थये || २-२२-१८ कथम् प्रकृति सम्पन्ना राज पुत्री तथा अगुणा |
ब्रूयात् सा प्राकृता इव स्त्री मत् पीडाम् भर्तृ सम्निधौ || २-२२-१९ यद् अचिन्त्यम् तु तत् दैवम् भूतेष्व् अपि न हन्यते |
व्यक्तम् मयि च तस्याम् च पतितः हि विपर्ययः || २-२२-२० कश्चित् दैवेन सौमित्रे योद्धुम् उत्सहते पुमान् |
यस्य न ग्रहणम् किंचित् कर्मणो अन्यत्र दृश्यते || २-२२-२१ सुख दुह्खे भय क्रोधौ लाभ अलाभौ भव अभवौ |
यस्य किंचित् तथा भूतम् ननु दैवस्य कर्म तत् || २-२२-२२ ऋषयो प्युग्रतपसो दैवेनाभिप्रपीडिताः |
उत्सृज्य नियमाम् स्तीव्रान् भ्रश्यन्ते काममन्युभिः || २-२२-२३ असम्क्ल्पितमेवेह यदकस्मात् प्रवर्तते |
निवर्त्यारम्भमारब्धम् ननु दैवस्य कर्म तत् || २-२२-२४ एतया तत्त्वया बुद्ध्या संस्तभ्यात्मानमात्मना |
व्याहते अपि अभिषेके मे परितापो न विद्यते || २-२२-२५ तस्मात् अपरितापः संस् त्वम् अपि अनुविधाय माम् |
प्रतिसम्हारय क्षिप्रम् आभिषेचनिकीम् क्रियाम् || २-२२-२६ एभिरेव घटैः सर्वैरभिषेचनसम्भृतैः |
मम लक्स्मण तापस्ये व्रतस्नानम् भविष्यति || २-२२-२७ अथवा किम् ममैतेन राजद्रव्यमयेन तु |
उद्धृतम् मे स्वयम् तो यम् व्रतादेशम् करिष्यति || २-२२-२८ मा च लक्ष्मण सम्तापम् कार्षीर्लक्ष्म्या विपर्यये |
राज्यम् वा वनवासो वा वनवासो महोदयः || २-२२-२९ न लक्ष्मण अस्मिन् मम राज्य विघ्ने |
माता यवीयस्य् अतिशन्कनीया |
दैव अभिपन्ना हि वदन्ति अनिष्टम् |
जानासि दैवम् च तथा प्रभावम् || २-२२-३० || इत्यार्षे श्र्रिमद्रामायणे आदिकाव्ये अयोध्याकाण्डे द्वाविंशः सरगः || 
इति ब्रुवति रामे तु लक्ष्मणो अधः शिरा मुहुः |
श्रुत्वा मध्यम् जगाम इव मनसा दुह्ख हर्षयोह् || २-२३-१ 
तदा तु बद्ध्वा भ्रुकुटीम् भ्रुवोर् मध्ये नर ऋषभ |
निशश्वास महा सर्पो बिलस्यैव रोषितः || २-२३-२ 
तस्य दुष्प्रतिवीक्ष्यम् तत् भ्रुकुटी सहितम् तदा |
बभौ क्रुद्धस्य सिम्हस्य मुखस्य सदृशम् मुखम् || २-२३-३ 
अग्रहः तम् विधुन्वंस् तु हस्ती हस्तम् इवात्मनः |
तिर्यग् ऊर्ध्वम् शरीरे च पातयित्वा शिरः धराम् || २-२३-४
अग्र अक्ष्णा वीक्षमाणः तु तिर्यग् भ्रातरम् अब्रवीत् | 
अस्थाने सम्भ्रमः यस्य जातः वै सुमहान् अयम् || २-२३-५
धर्म दोष प्रसन्गेन लोकस्य अनतिशन्कया |
कथम् हि एतत् असम्भ्रान्तः त्वद् विधो वक्तुम् अर्हति || २-२३-६
यथा दैवम् अशौण्डीरम् शौण्डीरः क्षत्रिय ऋषभः | 
किम् नाम कृपणम् दैवम् अशक्तम् अभिशंसति |
पापयोस् तु कथम् नाम तयोह् शन्का न विद्यते || २-२३-७ 
सन्ति धर्म उपधाः श्लक्ष्णा धर्मात्मन् किम् न बुध्यसे || २-२३-८
तयोस्सुचरितम् स्वार्थम् शाठ्यात् परिजिहीर्षतोः | 
यदि नैवम् व्यवसितम् स्याद्धि प्राग्रेव राघव |
तयोः प्रागेव दत्तश्च स्याद्वरः प्रकृतश्च सः || २-२३-९ 
लोक विद्विष्टम् आरब्धम् त्वद् अन्यस्य अभिषेचनम् |
नोत्सहे सहितुम् वीर तत्र मे क्षन्तुमर्हसि || २-२३-१० 
येन इयम् आगता द्वैधम् तव बुद्धिर् मही पते |
स हि धर्मः मम द्वेष्यः प्रसन्गात् यस्य मुह्यसि || २-२३-११ 
कथम् त्वम् कर्मणा शक्तः कैकेयीवशवर्तिनः |
करिष्यसि पितुर्वाक्यमधर्मिष्ठम् विगर्हितम् || २-२३-१२ 
यद्य् अपि प्रतिपत्तिस् ते दैवी च अपि तयोः मतम् |
तथा अपि उपेक्षणीयम् ते न मे तत् अपि रोचते || २-२३-१३ 
मन्साऽपि कथम् कामम् कुर्यास्त्वम् कामवृत्तयोः |
तयोस्त्वहितयोर्नित्यम् शत्र्वोः पित्रभिधानयोः || २-२३-१४ 
यद्यपि प्रतिपत्तिस्ते दैवी चापि तयोर्मतम् |
तथा प्युपेक्षणीयम् ते न मे तदपि रोचते || २-२३-१५ 
विक्लवो वीर्य हीनो यः स दैवम् अनुवर्तते |
वीराः सम्भावित आत्मानो न दैवम् पर्युपासते || २-२३-१६ 
दैवम् पुरुष कारेण यः समर्थः प्रबाधितुम् |
न दैवेन विपन्न अर्थः पुरुषः सो अवसीदति || २-२३-१७ 
द्रक्ष्यन्ति तु अद्य दैवस्य पौरुषम् पुरुषस्य च |
दैव मानुषयोः अद्य व्यक्ता व्यक्तिर् भविष्यति || २-२३-१८ 
अद्य मत् पौरुष हतम् दैवम् द्रक्ष्यन्ति वै जनाः |
यद् दैवात् आहतम् ते अद्य द्ऱ्ष्टम् राज्य अभिषेचनम् || २-२३-१९ 
अत्यन्कुशम् इव उद्दामम् गजम् मद बल उद्धतम् |
प्रधावितम् अहम् दैवम् पौरुषेण निवर्तये || २-२३-२० 
लोक पालाः समस्ताः ते न अद्य राम अभिषेचनम् |
न च क्ऱ्त्स्नाः त्रयो लोका विहन्युः किम् पुनः पिता || २-२३-२१ 
यैः विवासः तव अरण्ये मिथो राजन् समर्थितः |
अरण्ये तु विवत्स्यन्ति चतुर् दश समाः तथा || २-२३-२२ 
अहम् तदा आशाम् चेत्स्यामि पितुस् तस्याः च या तव |
अभिषेक विघातेन पुत्र राज्याय वर्तते || २-२३-२३ 
मद् बलेन विरुद्धाय न स्यात् दैव बलम् तथा |
प्रभविष्यति दुह्खाय यथा उग्रम् पौरुषम् मम || २-२३-२४ 
ऊर्ध्वम् वर्ष सहस्र अन्ते प्रजा पाल्यम् अनन्तरम् |
आर्य पुत्राः करिष्यन्ति वन वासम् गते त्वयि || २-२३-२५ 
पूर्व राज ऱ्षि व्ऱ्त्त्या हि वन वासो विधीयते |
प्रजा निक्षिप्य पुत्रेषु पुत्रवत् परिपालने || २-२३-२६ 
स चेद् राजनि अनेक अग्रे राज्य विभ्रम शन्कया |
न एवम् इच्चसि धर्मात्मन् राज्यम् राम त्वम् आत्मनि || २-२३-२७
प्रतिजाने च ते वीर मा भूवम् वीर लोक भाक् |
राज्यम् च तव रक्षेयम् अहम् वेला इव सागरम् || २-२३-२८ 
मन्गलैः अभिषिन्चस्व तत्र त्वम् व्याप्ऱ्तः भव |
अहम् एको मही पालान् अलम् वारयितुम् बलात् || २-२३-२९ 
न शोभ अर्थाव् इमौ बाहू न धनुर् भूषणाय मे |
न असिरा बन्धन अर्थाय न शराः स्तम्भ हेतवः || २-२३-३०
अमित्र दमन अर्थम् मे सर्वम् एतच् चतुष्टयम् | 
न च अहम् कामये अत्यर्थम् यः स्यात् शत्रुर् मतः मम || २-२३-३१
असिना तीक्ष्ण धारेण विद्युच् चलित वर्चसा |
प्रग्ऱ्हीतेन वै शत्रुम् वज्रिणम् वा न कल्पये || २-२३-३२ 
खड्ग निष्पेष निष्पिष्टैः गहना दुश्चरा च मे |
हस्ति अश्व नर हस्त ऊरु शिरोभिर् भविता मही || २-२३-३३ 
खड्ग धारा हता मे अद्य दीप्यमानाइव अद्रयः |
पतिष्यन्ति द्विपा भूमौ मेघाइव सविद्युतः || २-२३-३४ 
बद्ध गोधा अन्गुलि त्राणे प्रगृहीत शर आसने |
कथम् पुरुष मानी स्यात् पुरुषाणाम् मयि स्थिते || २-२३-३५ 
बहुभिः च एकम् अत्यस्यन्न् एकेन च बहून् जनान् |
विनियोक्ष्याम्य् अहम् बाणान् नृ वाजि गज मर्मसु || २-२३-३६ 
अद्य मे अस्त्र प्रभावस्य प्रभावः प्रभविष्यति |
राज्ञः च अप्रभुताम् कर्तुम् प्रभुत्वम् च तव प्रभो || २-२३-३७ 
अद्य चन्दन सारस्य केयूरा मोक्षणस्य च |
वसूनाम् च विमोक्षस्य सुह्ऱ्दाम् पालनस्य च || २-२३-३८
अनुरूपाव् इमौ बाहू राम कर्म करिष्यतः |
अभिषेचन विघ्नस्य कर्तृउणाम् ते निवारणे || २-२३-३९ 
ब्रवीहि को अद्य एव मया वियुज्यताम् |
तव असुह्ऱ्द् प्राण यशः सुह्ऱ्ज् जनैः |
यथा तव इयम् वसुधा वशे भवेत् |
तथा एव माम् शाधि तव अस्मि किम्करः || २-२३-४० 
विम्ऱ्ज्य बाष्पम् परिसान्त्व्य च असकृत् |
स लक्ष्मणम् राघव वंश वर्धनः |
उवाच पित्र्ये वचने व्यवस्थितम् |
निबोध माम् एष हि सौम्य सत् पथः || २-२३-४१ 
|| इत्यार्षे श्रीमद्रामायणे आदिकाव्ये अयोध्याकाण्डे त्रयोविंशः सर्गः 
तम् समीक्ष्य तु अवहितम् पितुर् निर्देश पालने |
कौसल्या बाष्प सम्रुद्धा वचो धर्मिष्ठम् अब्रवीत् || २-२४-१ 
अदृष्ट दुह्खो धर्मात्मा सर्व भूत प्रियम् वदः |
मयि जातः दशरथात् कथम् उन्चेन वर्तयेत् || २-२४-२ 
यस्य भृत्याः च दासाः च मृष्टानि अन्नानि भुन्जते |
कथम् स भोक्ष्यते नाथो वने मूल फलानि अयम् || २-२४-३ 
क एतत् श्रद्दधेत् श्रुत्वा कस्य वा न भवेद् भयम् |
गुणवान् दयितः राज्ञो राघवो यद् विवास्यते || २-२४-४ 
नूनम् तु बलवान् लोके कृतान्तः सर्वमादिशन् |
लोके रामाभिरामस्त्वम् वनम् यत्र गमिष्यसि || २-२४-५ 
अयम् तु मामात्मभवस्तवादर्शनमारुतः |
विलापदुःखसमिधो रुदिताश्रुहुताहुतिः || २-२४-६
चिन्ताबाष्पमहाधूस्तवागमनचिन्तजः |
कर्शयित्वा भृशम् पुत्र निश्वासायाससम्भवः || २-२४-७
त्वया विहीनाम् इह माम् शोक अग्निर् अतुलो महान् |
प्रधक्ष्यति यथा कक्षम् चित्र भानुर् हिम अत्यये || २-२४-८ 
कथम् हि धेनुः स्वम् वत्सम् गच्चन्तम् न अनुगच्चति |
अहम् त्वा अनुगमिष्यामि यत्र पुत्र गमिष्यसि || २-२४-९ 
तथा निगदितम् मात्रा तत् वाक्यम् पुरुष ऱ्षभः |
श्रुत्वा रामः अब्रवीद् वाक्यम् मातरम् भृश दुह्खिताम् ||
२-२४-१० 
कैकेय्या वन्चितः राजा मयि च अरण्यम् आश्रिते |
भवत्या च परित्यक्तः न नूनम् वर्तयिष्यति || २-२४-११ 
भर्तुः किल परित्यागो नृशंसः केवलम् स्त्रियाः |
स भवत्या न कर्तव्यो मनसा अपि विगर्हितः || २-२४-१२ 
यावज् जीवति काकुत्स्थः पिता मे जगती पतिः |
शुश्रूषा क्रियताम् तावत् स हि धर्मः सनातनः || २-२४-१३ 
एवम् उक्ता तु रामेण कौसल्या शुभ दर्शना |
तथा इति उवाच सुप्रीता रामम् अक्लिष्ट कारिणम् || २-२४-१४ 
एवम् उक्तः तु वचनम् रामः धर्मभ्ऱ्ताम् वरः |
भूयः ताम् अब्रवीद् वाक्यम् मातरम् भृश दुह्खिताम् || २-२४-१५ 
मया चैव भवत्या च कर्तव्यम् वचनम् पितुः |
राजा भर्ता गुरुः श्रेष्ठः सर्वेषाम् ईश्वरः प्रभुः || २-२४-१६ 
इमानि तु महा अरण्ये विह्ऱ्त्य नव पन्च च |
वर्षाणि परम प्रीतः स्थास्यामि वचने तव || २-२४-१७ 
एवम् उक्ता प्रियम् पुत्रम् बाष्प पूर्ण आनना तदा |
उवाच परम आर्ता तु कौसल्या पुत्र वत्सला || २-२४-१८ 
आसाम् राम सपत्नीनाम् वस्तुम् मध्ये न मे क्षमम् |
नय माम् अपि काकुत्स्थ वनम् वन्यम् म्ऱ्गीम् यथा || २-२४-१९
यदि ते गमने बुद्धिः कृता पितुर् अपेक्षया | 
ताम् तथा रुदतीम् रामः रुदन् वचनम् अब्रवीत् || २-२४-२०
जीवन्त्या हि स्त्रिया भर्ता दैवतम् प्रभुर् एव च | 
भवत्या मम चैवाद्य राजा प्रभवति प्रभुः ।।२-२४-२१
न ह्यनाथा वयं राज्ज्ञा लोकनाथेन धीम ता । 
भरतश्चापि धर्मात्मा सर्वभूतप्रियंवदः ।।२-२४-२२
भवतीमनुवर्तेत स हिधर्मरतः सदा । 
यथा मयि तु निष्क्रान्ते पुत्रशोकेन पार्थिवः || २-२४-२३
श्रमम् न अवाप्नुयात् किंचित् अप्रमत्ता तथा कुरु | 
दारुणश्चाप्ययम् शोको यथैनम् न विनाशयेत् || २-२४-२४
राज्ञो वृद्धस्य सततम् हितम् चर समाहिता | 
व्रत उपवास निरता या नारी परम उत्तमा || २-२४-२५
भर्तारम् न अनुवर्तेत सा च पाप गतिर् भवेत् | 
भर्तुः शुश्रूषया नारी लभते स्वर्गमु त्तमम् || २-२४-२६
अपि या निर्नमस्कारा निवृत्ता देवपूजनात् | 
शुश्रूषम् एव कुर्वीत भर्तुः प्रिय हिते रता || २-२४-२७
एष धर्मः पुरा द्ऱ्ष्टः लोके वेदे श्रुतः स्म्ऱ्तः | 
अग्निकार्येषु च सदा सुमनोभिश्च देवताः || २-२४-२८
पूज्याः ते मत् क्ऱ्ते देवि ब्राह्मणाः चैव सुव्रताः | 
एवम् कालम् प्रतीक्षस्व मम आगमन कान्क्षिणी || २-२४-२९
प्राप्स्यसे परमम् कामम् मयि प्रत्यागते सति | 
प्राप्स्यसे परमम् कामम् मयि प्रत्यागते सति || २-२४-३०
यदि धर्मभ्ऱ्ताम् श्रेष्ठो धारयिष्यति जीवितम् | 
एवम् उक्ता तु रामेण बाष्प पर्याकुल ईक्षणा || २-२४-३१
कौसल्या पुत्र शोक आर्ता रामम् वचनम् अब्रवीत् | 
गमने सुकृताम् बुद्धिम् न ते शक्नोमि पुत्रक || २-२४-३२
विनिवर्तयितुम् वीर नूनम् कालो दुरत्ययः | 
गच्च पुत्र त्वम् एक अग्रः भद्रम् ते अस्तु सदा विभो || २-२४-३३
पुनस्त्वयि निवृत्ते तु भविष्यामि गतक्लमा | 
प्रत्यागते महाभागे कृतार्थे चरितव्रते || २-२४-३४
पितुरानृण्यताम् प्राप्तेत्वयि लप्स्ये परम् सुखम् | 
कृतान्तस्य गतिः पुत्र दुर्विभाव्या सदा भुवि || २-२४-३५
यस्त्वा संचोदयति मे वच आच्चिद्य राघव | 
गच्छेदानीम् महाबाहो क्षेमेण पुनरागतः || २-२४-३६
नन्दयिष्यसि माम् पुत्रः साम्ना वाक्येन चारुणा | 
अपीदानीम् स कालः स्स्याद्वनात्प्रत्यागतम् पुनः || २-२४-३७
यत्त्वाम् पुत्रकः पश्येयम् जटावल्कधारिणम् | 
तथा हि रामम् वन वास निश्चितम् |
ददर्श देवी परमेण चेतसा |
उवाच रामम् शुभ लक्षणम् वचो|
बभूव च स्वस्त्ययन अभिकान्क्षिणी || २-२४-३८ 
|| इत्यार्षे श्रीमद्रामायणे आदिकाव्ये अयोध्याकाण्डे चतुर्विशःसर्गः || 
सा अपनीय तम् आयासम् उपस्पृश्य जलम् शुचि |
चकार माता रामस्य मन्गलानि मनस्विनी || २-२५-१ 
न शक्यसे वारयौइतुम् गच्छेदानीम् रघुत्तम |
श्रीघ्रम् च विनिवर्तस्व वर्तस्व च सताम् क्रमे || २-२५-२ 
यम् पालयसि धर्मम् त्वम् धृत्या च नियमेन च |
सवै राघवशार्दुल! धर्मस्त्वामभिरक्षतु || २-२५-३ 
येभ्यः प्रणमसे पुत्र चैत्येष्वायतनेषु च |
ते च त्वामभिरक्षन्तु वने सह महर्षिभिः || २-२५-४ 
यानि दत्तानि तेऽ स्त्राणि विश्वामित्रेण धीमता |
तानि त्वामभिरक्षन्तु गुणैस्समुदितम् सदा || २-२५-५ 
पितृशुश्रुषया पुत्र मातृशु श्रूषया तथा |
सत्येन च महाबाहो चिरम् जीवाभिरक्षितः || २-२५-६ 
समित्कुशपवित्राणि वेद्यश्चायतनानि च |
स्थण्ढिलानि विचित्राणि शैला वृक्षाः कुशुफा ह्रदाः || २-२५-७
पतङ्गाः पन्नगाः सिम्हास्त्वाम् रक्षन्तु नरोत्तम | 
स्वस्ति साध्याः च विश्वे च मरुतः च महर्षयः || २-२५-८
स्वस्ति धाता विधाता च स्वस्ति पूषा भगो अर्यमा |
ऋतवः चैव पक्षाः च मासाः सम्वत्सराः क्षपाः || २-२५-९ 
ऋतवश्चैव पक्षाश्च मासास्सम्वत्सराः क्षपाः |
दिनानि च मुहूर्ताः च स्वस्ति कुर्वन्तु ते सदा || २-२५-१० 
स्मृतिर् धृतिः च धर्मः च पान्तु त्वाम् पुत्र सर्वतः |
स्कन्दः च भगवान् देवः सोमः च सबृहस्पतिः || २-२५-११
सप्त ऋषयो नारदः च ते त्वाम् रक्षन्तु सर्वतः | 
याश्चापि सर्वतः सिद्दा दिश्श्च सदिगीश्वराः || २-२५-१२
स्तुता मया वने तस्मिन् पान्तुत्वाम् पुत्र नित्यशः | 
शैलाः सर्वे समुद्राश्च राजा वरुण एव च || २-२५-१३
द्यौरन्तरिक्षम् पृथिवी नद्यस्सर्वास्तथैव च |
नक्षत्राणि च सर्वाणि ग्रहाः च सहदेवताः || २-२५-१४
अहोरात्रे तथा सन्ध्ये पान्तु त्वाम् वनमाश्रितम् | 
ऋतवश्चैव ष्ट्पुण्या मासाः सम्वत्सरास्तथा || २-२५-१५
कलाश्च काष्ठाश्च तथा तव शर्म दिशन्तु ते | 
महा वनानि चरतः मुनि वेषस्य धीमतः || २-२५-१६
तवादित्याश्च दैत्याश्च भवन्तु सुखदाः सदा | 
राक्षसानाम् पिशाचानाम् रौद्राणाम् क्रूरकर्मणाम् || २-२५-१७
क्रव्यादानाम् च सर्वेषम् माभूत्पुत्रक ते भयम् | 
प्लवगा वृश्चिका दंशा मशकाः चैव कानने || २-२५-१८
सरी सृपाः च कीटाः च मा भूवन् गहने तव | 
महा द्विपाः च सिम्हाः च व्याघ्राऋक्षाः च दम्ष्ट्रिणः || २-२५-१९
महिषाः शृन्गिणो रौद्रा न ते द्रुह्यन्तु पुत्रक | 
नृ मांस भोजना रौद्रा ये च अन्ये सत्त्व जातयः || २-२५-२०
मा च त्वाम् हिंसिषुः पुत्र मया सम्पूजिताः तु इह | 
आगमाः ते शिवाः सन्तु सिध्यन्तु च पराक्रमाः || २-२५-२१
सर्व सम्पत्तयो राम स्वस्तिमान् गच्च पुत्रक | 
स्वस्ति ते अस्तु आन्तरिक्षेभ्यः पार्थिवेभ्यः पुनः पुनः || २-२५-२२
सर्वेभ्यः चैव देवेभ्यो ये च ते परिपन्थिनः | 
गुरुः सोमश्च सूर्यश्च धनदोऽथ यमस्तथा || २-२५-२३
पान्तु त्वामर्चिता राम! दण्डकारण्यवासिनम् | 
अग्निर्वायुस्तथा धूमोमन्त्राश्चर्षिमुखाच्च्युताः || २-२५-२४
उपस्पर्शनकाले तु पान्तु त्वाम् रघुन्ददन | 
सर्व लोक प्रभुर् ब्रह्मा भूत भर्ता तथा ऋषयः || २-२५-२५
ये च शेषाः सुराः ते त्वाम् रक्षन्तु वन वासिनम् | 
इति माल्यैः सुर गणान् गन्धैः च अपि यशस्विनी || २-२५-२६
स्तुतिभिः च अनुरूपाभिर् आनर्च आयत लोचना | 
ज्वलनम् समुपादाय ब्राह्मणेन महात्मना || २-२५-२७
हावयामास विधिना राममङ्गलकारणात् | 
घृतम् श्वेतानि माल्यानि समिधः श्वेतसर्षपान् || २-२५-२८
उपसम्पादयामास कौसल्या पमाङ्गना | 
उपाध्यायः स विधिना हुत्व शान्तिमनामयम् || २-२५-२९
हुतहव्यावशेषेण बाह्यम् बलिमकल्पयत् | 
मधुदद्यक्षतघृतैः स्वस्तिवाच्य द्विजाम् स्ततः || २-२५-३०
वाचयामास रामस्य वने स्वस्त्ययनक्रियाः | 
ततस्तन्मै द्विजेन्द्राय राममाता यशस्विनी || २-२५-३१
दक्षिणाम् प्रददौ काम्याम् राघवम् चेदमब्रवीत् | 
यन् मन्गलम् सहस्र अक्षे सर्व देव नमः कृते || २-२५-३२
वृत्र नाशे समभवत् तत् ते भवतु मन्गलम् | 
यन् मन्गलम् सुपर्णस्य विनता अकल्पयत् पुरा || २-२५-३३
अमृतम् प्रार्थयानस्य तत् ते भवतु मन्गलम् | 
अमृतोत्पादने दैत्यान् घ्नतो वज्रधरस्य यत् || २-२५-३४
अदितिर्मङ्गळम् प्रादात् तत्ते भवतु मङ्गळम् | 
तीन्विक्रमान् प्रकमतो विष्णोरमिततेजसः || २-२५-३५
यदासीन्मङ्गळम् प्रादात् तत्ते भवतु मङ्गळम् | 
ऋतवः सागरा द्वीपा वेदा लोका दिश्श्चते || २-२५-३६
मम्गळानि महाबाहो दिशन्तु शुभवङ्गळाः | 
इति पुत्रस्य शेषाश्च कृत्वा शिरसि भामिनी || २-२५-३७
गन्दांश्चापि समालभ्य राममायतलो चना |
ओषधीम् च अपि सिद्ध अर्थाम् विशल्य करणीम् शुभाम् || २-२५-३८
चकार रक्षाम् कौसल्या मन्त्रैः अभिजजाप च | 
उवाचातिप्रहृष्टेव सा दुःखवशर्तिनी || २-२५-३९
वाङ्मात्रेण न भावेन वाचा संसज्जमानया | 
आनम्य मूर्ध्नि च आघ्राय परिष्वज्य यशस्विनी || २-२५-४०
अवदत् पुत्र सिद्ध अर्थो गच्च राम यथा सुखम् | 
अरोगम् सर्व सिद्ध अर्थम् अयोध्याम् पुनर् आगतम् || २-२५-४१
पश्यामि त्वाम् सुखम् वत्स सुस्थितम् राज वेश्मनि | 
प्रणष्ठदुःखसंकल्पा हर्षविद्योतितानना || २-२५-४२
द्रक्ष्यामि त्वाम् वनात्र्पाप्तम् पूर्णचन्द्रमिवोदितम् | 
भद्रासनगतम् राम वनवासादिहागतम् || २-२५-४३
द्रक्षामि च पुनस्त्वाम् तु तीर्णवन्तम् पितुर्वचः | 
मङ्गशैरुपसम्पन्नो वनवासादिहागतः || २-२५-४४
पध्वा मम च नित्यम् त्वम् कामान् सम्वर्ध याहि भोः | 
मया अर्चिता देव गणाः शिव आदयो |
महर्षयो भूत महा असुर उरगाः |
अभिप्रयातस्य वनम् चिराय ते|
हितानि कान्क्षन्तु दिशः च राघव || २-२५-४५ 
इति इव च अश्रु प्रतिपूर्ण लोचना|
समाप्य च स्वस्त्ययनम् यथा विधि |
प्रदक्षिणम् चैव चकार राघवम् |
पुनः पुनः च अपि निपीड्य सस्वजे || २-२५-४६ 
तथा तु देव्या स कृत प्रदक्षिणो |
निपीड्य मातुः चरणौ पुनः पुनः |
जगाम सीता निलयम् महा यशाः |
स राघवः प्रज्वलितः स्वया श्रिया || २-२५-४७ 
|| इति रामयने अयोध्य कान्द पन्चविंसः सर्ग || 
अभिवाद्य तु कौसल्याम् रामः सम्प्रस्थितः वनम् |
कृत स्वस्त्ययनो मात्रा धर्मिष्ठे वर्त्मनि स्थितः || २-२६-१
विराजयन् राज सुतः राज मार्गम् नरैः वृतम् |
हृदयानि आममन्थ इव जनस्य गुणवत्तया || २-२६-२ 
वैदेही च अपि तत् सर्वम् न शुश्राव तपस्विनी |
तत् एव हृदि तस्याः च यौवराज्य अभिषेचनम् || २-२६-३ 
देव कार्यम् स्म सा कृत्वा कृतज्ञा हृष्ट चेतना |
अभिज्ञा राज धर्मानाम् राज पुत्रम् प्रतीक्षते || २-२६-४ 
प्रविवेश अथ रामः तु स्व वेश्म सुविभूषितम् |
प्रहृष्ट जन सम्पूर्णम् ह्रिया किंचित् अवान् मुखः || २-२६-५ 
अथ सीता समुत्पत्य वेपमाना च तम् पतिम् |
अपश्यत् शोक सम्तप्तम् चिन्ता व्याकुलिल इन्द्रियम् || २-२६-६ 
ताम् दृष्ट्वा स हि धर्मात्मा न शशाक मनोगतम् |
तम् शोकम् राघवह् सोढुम् ततो विवृतताम् गतः || २-२६-७ 
विवर्ण वदनम् दृष्ट्वा तम् प्रस्विन्नम् अमर्षणम् |
आह दुह्ख अभिसम्तप्ता किम् इदानीम् इदम् प्रभो || २-२६-८ 
अद्य बार्हस्पतः श्रीमान् युक्तः पुष्यो न राघव |
प्रोच्यते ब्राह्मणैः प्राज्ञैः केन त्वम् असि दुर्मनाः || २-२६-९ 
न ते शत शलाकेन जल फेन निभेन च |
आवृतम् वदनम् वल्गु चत्रेण अभिविराजते || २-२६-१० 
व्यजनाभ्याम् च मुख्याभ्याम् शत पत्र निभ ईक्षणम् |
चन्द्र हंस प्रकाशाभ्याम् वीज्यते न तव आननम् || २-२६-११ 
वाग्मिनो बन्दिनः च अपि प्रहृष्टाः त्वम् नर ऋषभ |
स्तुवन्तः न अद्य दृश्यन्ते मन्गलैः सूत मागधाः || २-२६-१२ 
न ते क्षौद्रम् च दधि च ब्राह्मणा वेद पारगाः |
मूर्ध्नि मूर्ध अवसिक्तस्य दधति स्म विधानतः || २-२६-१३ 
न त्वाम् प्रकृतयः सर्वा श्रेणी मुख्याः च भूषिताः |
अनुव्रजितुम् इच्चन्ति पौर जापपदाः तथा || २-२६-१४ 
चतुर्भिर् वेग सम्पन्नैः हयैः कान्चन भूषणैः |
मुख्यः पुष्य रथो युक्तः किम् न गच्चति ते अग्रतः || २-२६-१५ 
न हस्ती च अग्रतः श्रीमांस् तव लक्षण पूजितः |
प्रयाणे लक्ष्यते वीर कृष्ण मेघ गिरि प्रभः || २-२६-१६ 
न च कान्चन चित्रम् ते पश्यामि प्रिय दर्शन |
भद्र आसनम् पुरः कृत्य यान्तम् वीर पुरह्सरम् || २-२६-१७ 
अभिषेको यदा सज्जः किम् इदानीम् इदम् तव |
अपूर्वो मुख वर्णः च न प्रहर्षः च लक्ष्यते || २-२६-१८ 
इति इव विलपन्तीम् ताम् प्रोवाच रघु नन्दनः |
सीते तत्रभवांस् तात प्रव्राजयति माम् वनम् || २-२६-१९ 
कुले महति सम्भूते धर्मज्ञे धर्म चारिणि |
शृणु जानकि येन इदम् क्रमेण अभ्यागतम् मम || २-२६-२० 
राज्ञा सत्य प्रतिज्ञेन पित्रा दशरथेन मे |
कैकेय्यै प्रीत मनसा पुरा दत्तौ महा वरौ || २-२६-२१ 
तया अद्य मम सज्जे अस्मिन्न् अभिषेके नृप उद्यते |
प्रचोदितः स समयो धर्मेण प्रतिनिर्जितः || २-२६-२२ 
चतुर्दश हि वर्षाणि वस्तव्यम् दण्डके मया |
पित्रा मे भरतः च अपि यौवराज्ये नियोजितः || २-२६-२३ 
सो अहम् त्वाम् आगतः द्रष्टुम् प्रस्थितः विजनम् वनम् |
भरतस्य समीपे ते न अहम् कथ्यः कदाचन || २-२६-२४
ऋद्धि युक्ता हि पुरुषा न सहन्ते पर स्तवम् |
तस्मान् न ते गुणाः कथ्या भरतस्य अग्रतः मम || २-२६-२५ 
न अपि त्वम् तेन भर्तव्या विशेषेण कदाचन
अनुकूलतया शक्यम् समीपे तस्य वर्तितुम् || २-२६-२६ 
तस्मै दत्तम् नृवतिना यौवराज्यम् सनातनम् |
स प्रसाद्यस्त्वया सीते नृपतिश्च विशेषतः || २-२६-२७ 
अहम् च अपि प्रतिज्ञाम् ताम् गुरोह् समनुपालयन् |
वनम् अद्य एव यास्यामि स्थिरा भव मनस्विनि || २-२६-२८ 
याते च मयि कल्याणि वनम् मुनि निषेवितम् |
व्रत उपवास रतया भवितव्यम् त्वया अनघे || २-२६-२९ 
काल्यम् उत्थाय देवानाम् कृत्वा पूजाम् यथा विधि |
वन्दितव्यो दशरथः पिता मम नर ईश्वरः || २-२६-३० 
माता च मम कौसल्या वृद्धा सम्ताप कर्शिता |
धर्मम् एव अग्रतः कृत्वा त्वत्तः सम्मानम् अर्हति || २-२६-३१ 
वन्दितव्याः च ते नित्यम् याः शेषा मम मातरः |
स्नेह प्रणय सम्भोगैः समा हि मम मातरः || २-२६-३२ 
भ्रातृ पुत्र समौ च अपि द्रष्टव्यौ च विशेषतः |
त्वया लक्ष्मण शत्रुघ्नौ प्राणैः प्रियतरौ मम || २-२६-३३ 
विप्रियम् न च कर्तव्यम् भरतस्य कदाचन |
स हि राजा प्रभुः चैव देशस्य च कुलस्य च || २-२६-३४ 
आराधिता हि शीलेन प्रयत्नैः च उपसेविताः |
राजानः सम्प्रसीदन्ति प्रकुप्यन्ति विपर्यये || २-२६-३५ 
औरसान् अपि पुत्रान् हि त्यजन्ति अहित कारिणः |
समर्थान् सम्प्रगृह्णन्ति जनान् अपि नर अधिपाः || २-२६-३६ 
सा त्वम् वसेह कल्याणि राज्ञः समनुवर्तिनी |
भरतस्य रता धर्मे सत्यव्रतपरायणा || २-२६-३७ 
अहम् गमिष्यामि महा वनम् प्रिये |
त्वया हि वस्तव्यम् इह एव भामिनि |
यथा व्यलीकम् कुरुषे न कस्यचित् |
तथा त्वया कार्यम् इदम् वचो मम || २-२६-३८ 
|| इति श्रि मद्रामयणे अयोध्यकाण्डे षड्विंशः सर्गः || 
एवम् उक्ता तु वैदेही प्रिय अर्हा प्रिय वादिनी |
प्रणयात् एव सम्क्रुद्धा भर्तारम् इदम् अब्रवीत् || २-२७-१ 
किमिदम् भाषसे राम वाक्यम् लघुतया ध्रुवम् |
त्वया यदपहास्यम् मे श्रुत्वा नरवरात्मज || २-२७-२ 
आर्य पुत्र पिता माता भ्राता पुत्रः तथा स्नुषा |
स्वानि पुण्यानि भुन्जानाः स्वम् स्वम् भाग्यम् उपासते || २-२७-३ 
भर्तुर् भाग्यम् तु भार्या एका प्राप्नोति पुरुष ऋषभ |
अतः चैव अहम् आदिष्टा वने वस्तव्यम् इति अपि || २-२७-४ 
न पिता न आत्मजो न आत्मा न माता न सखी जनः |
इह प्रेत्य च नारीणाम् पतिर् एको गतिः सदा || २-२७-५ 
यदि त्वम् प्रस्थितः दुर्गम् वनम् अद्य एव राघव |
अग्रतः ते गमिष्यामि मृद्नन्ती कुश कण्टकान् || २-२७-६ 
ईर्ष्या रोषौ बहिष् कृत्य भुक्त शेषम् इव उदकम् |
नय माम् वीर विश्रब्धः पापम् मयि न विद्यते || २-२७-७ 
प्रासाद अग्रैः विमानैः वा वैहायस गतेन वा |
सर्व अवस्था गता भर्तुः पादच् चाया विशिष्यते || २-२७-८ 
अनुशिष्टा अस्मि मात्रा च पित्रा च विविध आश्रयम् |
न अस्मि सम्प्रति वक्तव्या वर्तितव्यम् यथा मया || २-२७-९ 
अहम् दुर्गम् गमिष्यामि वनम् पुरुषवर्जितम् |
नानामृगगणाकीर्णम् शार्दूलवृकसेवितम् || २-२७-१० 
सुखम् वने निवत्स्यामि यथा एव भवने पितुः |
अचिन्तयन्ती त्रीम्ल् लोकामः चिन्तयन्ती पति व्रतम् || २-२७-११ 
शुश्रूषमाणा ते नित्यम् नियता ब्रह्म चारिणी |
सह रंस्ये त्वया वीर वनेषु मधु गन्धिषु || २-२७-१२ 
त्वम् हि कर्तुम् वने शक्तः राम सम्परिपालनम् |
अन्यस्य पै जनस्य इह किम् पुनर् मम मानद || २-२७-१३ 
सह त्वया गमिश्यामि वसमद्य न संशयः |
नाहम् शक्या महाभाग निवर्तयितु मुद्यता || २-२७१४ 
फल मूल अशना नित्यम् भविष्यामि न संशयः |
न ते दुह्खम् करिष्यामि निवसन्ती सह त्वया || २-२७-१५ 
इच्चामि सरितः शैलान् पल्वलानि वनानि च |
द्रष्टुम् सर्वत्र निर्भीता त्वया नाथेन धीमता || २-२७-१६ 
हंस कारण्डव आकीर्णाः पद्मिनीः साधु पुष्पिताः |
इच्चेयम् सुखिनी द्रष्टुम् त्वया वीरेण सम्गता || २-२७-१७ 
अभिषेकम् करिष्यामि तासु नित्यम् यतव्रता |
सह त्वया विशाल अक्ष रंस्ये परम नन्दिनी || २-२७-१८ 
एवम् वर्ष सहस्राणाम् शतम् वा अहम् त्वया सह |
व्यतिक्रमम् न वेत्स्यामि स्वर्गोऽपि हि न मे मतः || २-२७-१९ 
स्वर्गे अपि च विना वासो भविता यदि राघव |
त्वया मम नर व्याघ्र न अहम् तम् अपि रोचये || २-२७-२० 
अहम् गमिष्यामि वनम् सुदुर्गमम् |
मृग आयुतम् वानर वारणैः युतम् |
वने निवत्स्यामि यथा पितुर् गृहे |
तव एव पादाव् उपगृह्य सम्मता || २-२७-२१ 
अनन्य भावाम् अनुरक्त चेतसम् |
त्वया वियुक्ताम् मरणाय निश्चिताम् |
नयस्व माम् साधु कुरुष्व याचनाम् |
न ते मया अतः गुरुता भविष्यति || २-२७-२२ 
तथा ब्रुवाणाम् अपि धर्म वत्सलो |
न च स्म सीताम् नृ वरः निनीषति |
उवाच च एनाम् बहु सम्निवर्तने |
वने निवासस्य च दुह्खिताम् प्रति || २-२७-२३ 
सएवम् ब्रुवतीम् सीताम् धर्मज्ञो धर्म वत्सलः |
निवर्तन अर्थे धर्म आत्मा वाक्यम् एतत् उवाच ह || २-२८-१ 
सान्त्वयित्वा पुनस्ताम् तु बाष्पदूषितलोचनाम् |
निवर्तनार्थे धर्मात्मा वाक्यमेतदुवाच ह || २-२८-२ 
सीते महा कुलीना असि धर्मे च निरता सदा |
इह आचर स्वधर्मम् त्वम् मा यथा मनसः सुखम् || २-२८-३ 
सीते यथा त्वाम् वक्ष्यामि तथा कार्यम् त्वया अबले |
वने दोषा हि बहवो वदतः तान् निबोध मे || २-२८-४ 
सीते विमुच्यताम् एषा वन वास कृता मतिः |
बहु दोषम् हि कान्तारम् वनम् इति अभिधीयते || २-२८-५ 
हित बुद्ध्या खलु वचो मया एतत् अभिधीयते |
सदा सुखम् न जानामि दुह्खम् एव सदा वनम् || २-२८-६ 
गिरि निर्झर सम्भूता गिरि कन्दर वासिनाम् |
सिम्हानाम् निनदा दुह्खाः श्रोतुम् दुह्खम् अतः वनम् || २-२८-७ 
क्रीडमानाश्च विस्रब्धा मत्ताह् शून्ये महामृगाः |
दृष्ट्वा समभिवर्तन्ते सीते दुःखमतो वनम् || २-२८-८ 
सग्राहाः सरितश्चैव पङ्कवत्यश्च दुस्तराः |
मत्तैरपि गजैर्नित्यमतो दुःखतरम् वनम् || २-२८-९ 
लताकण्टकसम्पूर्णाः कृकवाकूपनादिताः |
निरपाश्च सुदुर्गाश्च मार्गा दुःखमतो वनम् || २-२८-१० 
सुप्यते पर्ण शय्यासु स्वयम् भग्नासु भू तले |
रात्रिषु श्रम खिन्नेन तस्मात् दुह्खतरम् वनम् || २-२८-११ 
अहोरात्रम् च सन्तोषः कर्तव्यो नियतात्मना |
फलैर्वृक्षावपतितैः सीते दुःखमतो वनम् || २-२८-१२ 
उपवासः च कर्तव्या यथा प्राणेन मैथिलि |
जटा भारः च कर्तव्यो वल्कल अम्बर धारिणा || २-२८-१३ 
देवतानाम् पितृइणाम् चकर्तव्यम् विधिपूर्वकम् |
प्राप्तानामतिथीनाम् च नित्यशः प्रतिपूजनम् || २-२८-१४ 
कार्यस्त्रीरभिषेकश्च काले काले च नित्यशः |
चरता नियमेनैव तस्माद्दुःखतरम् वनम् || २-२८-१५ 
उपहारश्च कर्तव्यः कुसुमैः स्वयमाहृतैः |
आर्षेण विधिना वेद्याम् बाले दुःखमतो वनम् || २-२८-१६ 
यथालब्धेन कर्तव्यः सन्तोष्स्तेन मैथिलि |
यताहारैर्वनचरैः सीते दुःखमतो वनम् || २-२८-१७ 
अतीव वातः तिमिरम् बुभुक्षा च अत्र नित्यशः |
भयानि च महान्ति अत्र ततः दुह्खतरम् वनम् || २-२८-१८ 
सरी सृपाः च बहवो बहु रूपाः च भामिनि |
चरन्ति पृथिवीम् दर्पात् अतः दुखतरम् वनम् || २-२८-१९ 
नदी निलयनाः सर्पा नदी कुटिल गामिनः |
तिष्ठन्ति आवृत्य पन्थानम् अतः दुह्खतरम् वनम् || २-२८-२० 
पतम्गा वृश्चिकाः कीटा दंशाः च मशकैः सह |
बाधन्ते नित्यम् अबले सर्वम् दुह्खम् अतः वनम् || २-२८-२१ 
द्रुमाः कण्टकिनः चैव कुश काशाः च भामिनि |
वने व्याकुल शाखा अग्राः तेन दुह्खतरम् वनम् || २-२८-२२ 
कायक्लेशाश्च बहवो भयानि विविधानि च |
अरण्यवासे वसतो क्धुःखमेव ततो वनम् || २-२८-२३ 
क्रोधलोभे विमोक्तव्यौ कर्तव्या तपसे मतिः |
न भेतव्यम् च भेतव्ये नित्यम् दुःखमतो वनम् || २-२८-२४ 
तत् अलम् ते वनम् गत्वा क्षमम् न हि वनम् तव |
विमृशन्न् इह पश्यामि बहु दोषतरम् वनम् || २-२८-२५ 
वनम् तु नेतुम् न कृता मतिस् तदा |
बभूव रामेण यदा महात्मना |
न तस्य सीता वचनम् चकार तत् |
ततः अब्रवीद् रामम् इदम् सुदुह्खिता || २-२८-२६ 
एतत् तु वचनम् श्रुत्वा सीता रामस्य दुह्खिता |
प्रसक्त अश्रु मुखी मन्दम् इदम् वचनम् अब्रवीत् || २-२९-१ 
ये त्वया कीर्तिता दोषा वने वस्तव्यताम् प्रति |
गुणान् इति एव तान् विद्धि तव स्नेह पुरः कृतान् || २-२९-२ 
मृगाः सिम्हा गजाश्चैव शार्दूलाः शरभास्तथा |
पक्षिणः सृमराश्चैव ये चान्ये वनचारिणः || २-२९-३
अदृष्टपूर्वरूपत्वात्सर्वे ते तव राघव |
रूपम् दृष्ट्वापसर्पेयुर्भये सर्वे हि बिभ्यति || २-२९-४ 
त्वया च सह गन्तव्यम् मया गुरु जन आज्ञया |
त्वद् वियोगेन मे राम त्यक्तव्यम् इह जीवितम् || २-२९-५ 
न च माम् त्वत् समीपस्थम् अपि शक्नोति राघव |
सुराणाम् ईश्वरः शक्रः प्रधर्षयितुम् ओजसा || २-२९-६ 
पति हीना तु या नारी न सा शक्ष्यति जीवितुम् |
कामम् एवम् विधम् राम त्वया मम विदर्शितम् || २-२९-७ 
अथ च अपि महा प्राज्ञ ब्राह्मणानाम् मया श्रुतम् |
पुरा पितृ गृहे सत्यम् वस्तव्यम् किल मे वने || २-२९-८ 
लक्षणिभ्यो द्विजातिभ्यः श्रुत्वा अहम् वचनम् गृहे |
वन वास कृत उत्साहा नित्यम् एव महा बल || २-२९-९ 
आदेशो वन वासस्य प्राप्तव्यः स मया किल |
सा त्वया सह तत्र अहम् यास्यामि प्रिय न अन्यथा || २-२९-१० 
कृत आदेशा भविष्यामि गमिष्यामि सह त्वया |
कालः च अयम् समुत्पन्नः सत्य वाग् भवतु द्विजः || २-२९-११ 
वन वासे हि जानामि दुह्खानि बहुधा किल |
प्राप्यन्ते नियतम् वीर पुरुषैः अकृत आत्मभिः || २-२९-१२ 
कन्यया च पितुर् गेहे वन वासः श्रुतः मया
भिक्षिण्याः साधु वृत्ताया मम मातुर् इह अग्रतः || २-२९-१३ 
प्रसादितः च वै पूर्वम् त्वम् वै बहु विधम् प्रभो |
गमनम् वन वासस्य कान्क्षितम् हि सह त्वया || २-२९-१४ 
कृत क्षणा अहम् भद्रम् ते गमनम् प्रति राघव |
वन वासस्य शूरस्य चर्या हि मम रोचते || २-२९-१५ 
शुद्ध आत्मन् प्रेम भावाद्द् हि भविष्यामि विकल्मषा |
भर्तारम् अनुगच्चन्ती भर्ता हि मम दैवतम् || २-२९-१६ 
प्रेत्य भावे अपि कल्याणः सम्गमः मे सह त्वया |
श्रुतिर् हि श्रूयते पुण्या ब्राह्मणानाम् यशस्विनाम् || २-२९-१७
इह लोके च पितृभिर् या स्त्री यस्य महा मते |
अद्भिर् दत्ता स्वधर्मेण प्रेत्य भावे अपि तस्य सा || २-२९-१८ 
एवम् अस्मात् स्वकाम् नारीम् सुवृत्ताम् हि पति व्रताम् |
न अभिरोचयसे नेतुम् त्वम् माम् केन इह हेतुना || २-२९-१९ 
भक्ताम् पति व्रताम् दीनाम् माम् समाम् सुख दुह्खयोह् |
नेतुम् अर्हसि काकुत्स्थ समान सुख दुह्खिनीम् || २-२९-२० 
यदि माम् दुह्खिताम् एवम् वनम् नेतुम् न च इच्चसि |
विषम् अग्निम् जलम् वा अहम् आस्थास्ये मृत्यु कारणात् || २-२९-२१ 
एवम् बहु विधम् तम् सा याचते गमनम् प्रति |
न अनुमेने महा बाहुस् ताम् नेतुम् विजनम् वनम् || २-२९-२२ 
एवम् उक्ता तु सा चिन्ताम् मैथिली समुपागता |
स्नापयन्ती इव गाम् उष्णैः अश्रुभिर् नयन च्युतैः || २-२९-२३ 
चिन्तयन्तीम् तथा ताम् तु निवर्तयितुम् आत्मवान् |
ताम्रोष्ठीं स तदा सीताम् काकुत्स्थो बह्व् असान्त्वयत् || २-२९-२४ 
इति वाल्मीकि रामायणे आदि काव्ये अयोध्य काण्डे एकोन त्रिंशः सर्गः 
सान्त्व्यमाना तु रामेण मैथिली जनक आत्मजा |
वन वास निमित्ताय भर्तारम् इदम् अब्रवीत् || २-३०-१ 
सा तम् उत्तम सम्विग्ना सीता विपुल वक्षसम् |
प्रणयाच् च अभिमानाच् च परिचिक्षेप राघवम् || २-३०-२ 
किम् त्वा अमन्यत वैदेहः पिता मे मिथिला अधिपः |
राम जामातरम् प्राप्य स्त्रियम् पुरुष विग्रहम् || २-३०-३ 
अनृतम् बल लोको अयम् अज्ञानात् यद्द् हि वक्ष्यति |
तेजो न अस्ति परम् रामे तपति इव दिवा करे || २-३०-४ 
किम् हि कृत्वा विषण्णः त्वम् कुतः वा भयम् अस्ति ते |
यत् परित्यक्तु कामः त्वम् माम् अनन्य परायणाम् || २-३०-५ 
द्युमत्सेन सुतम् वीर सत्यवन्तम् अनुव्रताम् |
सावित्रीम् इव माम् विद्धि त्वम् आत्म वश वर्तिनीम् || २-३०-६ 
न तु अहम् मनसा अपि अन्यम् द्रष्टा अस्मि त्वद् ऋते अनघ |
त्वया राघव गच्चेयम् यथा अन्या कुल पांसनी || २-३०-७ 
स्वयम् तु भार्याम् कौमारीम् चिरम् अध्युषिताम् सतीम् |
शैलूषैव माम् राम परेभ्यो दातुम् इच्चसि || २-३०-८ 
यस्य पथ्यम् च रामात्थ यस्य चार्थेऽवरुध्यसे |
त्वम् तस्य भव वश्यश्च विधेयश्छ सदानघ|| २-३०-९ 
स माम् अनादाय वनम् न त्वम् प्रस्थातुम् अर्हसि |
तपो वा यदि वा अरण्यम् स्वर्गो वा स्यात् सह त्वया || २-३०-१० 
न च मे भविता तत्र कश्चित् पथि परिश्रमः |
पृष्ठतः तव गच्चन्त्या विहार शयनेष्व् अपि || २-३०-११ 
कुश काश शर इषीका ये च कण्टकिनो द्रुमाः |
तूल अजिन सम स्पर्शा मार्गे मम सह त्वया || २-३०-१२ 
महा वात समुद्धूतम् यन् माम् अवकरिष्यति |
रजो रमण तन् मन्ये पर अर्ध्यम् इव चन्दनम् || २-३०-१३ 
शाद्वलेषु यद् आसिष्ये वन अन्ते वन गोरचा |
कुथा आस्तरण तल्पेषु किम् स्यात् सुखतरम् ततः || २-३०-१४ 
पत्रम् मूलम् फलम् यत् त्वम् अल्पम् वा यदि वा बहु |
दास्यसि स्वयम् आहृत्य तन् मे अमृत रस उपमम् || २-३०-१५ 
न मातुर् न पितुस् तत्र स्मरिष्यामि न वेश्मनः |
आर्तवानि उपभुन्जाना पुष्पाणि च फलानि च || २-३०-१६ 
न च तत्र गतः किंचित् द्रष्टुम् अर्हसि विप्रियम् |
मत् कृते न च ते शोको न भविष्यामि दुर्भरा || २-३०-१७ 
यः त्वया सह स स्वर्गो निरयो यः त्वया विना |
इति जानन् पराम् प्रीतिम् गच्च राम मया सह || २-३०-१८ 
अथ माम् एवम् अव्यग्राम् वनम् न एव नयिष्यसि |
विषम् अद्य एव पास्यामि मा विशम् द्विषताम् वशम् || २-३०-१९ 
पश्चात् अपि हि दुह्खेन मम न एव अस्ति जीवितम् |
उज्झितायाः त्वया नाथ तदा एव मरणम् वरम् || २-३०-२० 
इदम् हि सहितुम् शोकम् मुहूर्तम् अपि न उत्सहे |
किम् पुनर् दश वर्षाणि त्रीणि च एकम् च दुह्खिता || २-३०-२१ 
इति सा शोक सम्तप्ता विलप्य करुणम् बहु |
चुक्रोश पतिम् आयस्ता भृशम् आलिन्ग्य सस्वरम् || २-३०-२२ 
सा विद्धा बहुभिर् वाक्यैः दिग्धैः इव गज अन्गना |
चिर सम्नियतम् बाष्पम् मुमोच अग्निम् इव अरणिः || २-३०-२३ 
तस्याः स्फटिक सम्काशम् वारि सम्ताप सम्भवम् |
नेत्राभ्याम् परिसुस्राव पन्कजाभ्याम् इव उदकम् || २-३०-२४ 
तच्चैवामलचन्ध्रभम् मुखमायतलोचनम् |
पर्यशुष्यत बाष्पेण जलोद्धृतमिवामुबुजम् || २-३०-२५ 
ताम् परिष्वज्य बाहुभ्याम् विसम्ज्ञाम् इव दुह्खिताम् |
उवाच वचनम् रामः परिविश्वासयंस् तदा || २-३०-२६ 
न देवि तव दुह्खेन स्वर्गम् अपि अभिरोचये |
न हि मे अस्ति भयम् किंचित् स्वयम्भोर् इव सर्वतः || २-३०-२७ 
तव सर्वम् अभिप्रायम् अविज्ञाय शुभ आनने |
वासम् न रोचये अरण्ये शक्तिमान् अपि रक्षणे || २-३०-२८ 
यत् सृष्टा असि मया सार्धम् वन वासाय मैथिलि |
न विहातुम् मया शक्या कीर्तिर् आत्मवता यथा || २-३०-२९ 
धर्मः तु गज नास ऊरु सद्भिर् आचरितः पुरा |
तम् च अहम् अनुवर्ते अद्य यथा सूर्यम् सुवर्चला || २-३०-३० 
न खल्वहम् न गच्छेयम् वनम् जनकनन्दिनि |
वचनम् त्न्नयति माम् पितुः सत्योपबृंहितम् || २-३०-३१ 
एष धर्मः तु सुश्रोणि पितुर् मातुः च वश्यता |
अतः च आज्ञाम् व्यतिक्रम्य न अहम् जीवितुम् उत्सहे || २-३०-३२ 
अस्वाधीनम् कथम् दैवम् प्रकारैरभिराध्यते |
स्वाधीनम् समतिक्रम्य मातरम् पितरम् गुरुम् || २-३०-३३ 
यत्त्रयम् तत्त्रयो लोकाः पवित्रम् तत्समम् भुवि |
नान्यदस्ति शुभापाङ्गे तेनेदमभिराध्यते || २-३०-३४ 
न सत्यम् दानमानौ वा न यज्ञाश्चाप्तदक्षिणाः |
तथा बलकराः सीते यथा सेवा पितुर्मता || २-३०-३५ 
देवगन्धर्वगोलोकान् ब्रह्मलोकम् तथापरान् |
प्राप्नुवन्ति महात्मानो मातापितृपरायणाः || २-३०-३७ 
स माम् पिता यथा शास्ति सत्य धर्म पथे स्थितः |
तथा वर्तितुम् इच्चामि स हि धर्मः सनातनः || २-३०-३८ 
मम सन्ना मतिः सीते त्वाम् नेतुम् दण्डकावनम् |
वसिष्यामीति सात्वम् मामनुयातुम् सुनिश्चिता || २-३०-३९ 
सा हि दिष्टाऽनवद्याङ्गी वनाय वदिरेक्षणे |
अनुगच्चस्व माम् भीरु सह धर्म चरी भव || २-३०-४० 
सर्वथा सदृशम् सीते मम स्वस्य कुलस्य च |
व्यवसायमनुक्रान्ता कान्ते त्वमतिशोभनम् || २-३०-४१ 
आरभस्व शुभश्रोणि वनवासक्षमाः क्रियाः |
नेदानीम् त्वदृते सीते स्वर्गोऽपि मम रोचते || २-३०-४२ 
ब्राह्मणेभ्यः च रत्नानि भिक्षुकेभ्यः च भोजनम् |
देहि च आशंसमानेभ्यः सम्त्वरस्व च माचिरम् || २-३०-४३ 
भूषणानि महार्हाणि वरवस्त्राणि यानि च |
रमणीयाश्च ये केचित्क्रीडार्थाश्चापुयुपस्कराः || २-३०-४४
शयनीयानि यानानि मम चान्यानि यानि च |
देहि स्वभृत्यवर्गस्य ब्राह्मणानामनन्तरम् || २-३०-४५ 
अनुकूलम् तु सा भर्तुर् ज्ञात्वा गमनम् आत्मनः |
क्षिप्रम् प्रमुदिता देवी दातुम् एव उपचक्रमे || २-३०-४६ 
ततः प्रहृष्टा परिपूर्ण मानसा |
यशस्विनी भर्तुर् अवेक्ष्य भाषितम् |
धनानि रत्नानि च दातुम् अन्गना |
प्रचक्रमे धर्मभृताम् मनस्विनी || २-३०-४७ 
इति वाल्मीकि रामायणे आदि काव्ये अयोध्य काण्डे त्रिंशः सर्गः 
एवम् श्रुत्वा तु सम्वादम् लक्ष्मणः पूर्वमागतः |
बाष्पपर्याकुलमुखः शोकम् सोढुमशक्नुवन् || २-३१-१
स भ्रातुश्चरणौ गाढम् निपीड्य रघुनन्दनः |
सीतामुवाचातियशाम् राघवम् च महाव्रतम् || २-३१-२ 
यदि गन्तुम् कृता बुद्धिर्वनम् मृगगजायुतम् |
अहम् त्वानुगमिष्यामि वनमद्रे धनुर्धरः || २-३१-३ 
मया समेतोऽरण्यानि बहूनि विचरिष्यसि |
पक्षिभिर्मृगयूथैश्च सम्घुष्टानि समन्ततः || २-३१-४ 
न देवलोकाक्रमणम् नामरत्वमहम् वृणे |
ऐश्वर्यम् वापि लोकानाम् कामये न त्वया विना || २-३१-५ 
एवम् ब्रुवाणः सौमित्रिर्विनवासाय निश्चितः |
रामेण बहुभिः सान्वैर्निषिद्धः पुनरब्रवीत् || २-३१-६ 
अनुज्ञातश्च भवता पूर्वमेव यदस्म्यहम् |
किमिदानीम् पुनरिदम् क्रियते मे निवारणम् || २-३१-७ 
यदर्थम् प्रतिषेधो मे क्रियते गन्तुमिच्छतः |
एतदिच्छामि विज्ञातुम् संशयो हि ममानघ || २-३१-८ 
ततः अब्रवीन् महा तेजा रामः लक्ष्मणम् अग्रतः |
स्थितम् प्राग् गामिनम् वीरम् याचमानम् कृत अन्जलिम् || २-३१-९ 
स्निग्धो धर्मरतो वीरस्सततम् सत्पथे स्थितः |
प्रियः प्राणसमो वशो भ्राता चापि सखा च मे || २-३१-१० 
मया अद्य सह सौमित्रे त्वयि गच्चति तत् वनम् |
को भरिष्यति कौसल्याम् सुमित्राम् वा यशस्विनीम् || २-३१-११ 
अभिवर्षति कामैः यः पर्जन्यः पृथिवीम् इव |
स काम पाश पर्यस्तः महा तेजा मही पतिः || २-३१-१२ 
सा हि राज्यम् इदम् प्राप्य नृपस्य अश्व पतेः सुता |
दुह्खितानाम् सपत्नीनाम् न करिष्यति शोभनम् || २-३१-१३ 
न स्मरिष्यति कौसल्याम् सुमित्राम् च सुदुःखिताम् |
भरतो राज्यमासाद्य कैकेय्याम् पर्यवस्थितः || २-३१-१४ 
तामार्याम् स्वयमेवेह राजाऽनुग्रहणेन वा |
सौमित्रे भर कौसल्या मुक्तमर्थमिमम् चर || २-३१-१५ 
एवम् मम च ते भक्तिर्भविष्यति सुदर्शिता |
धर्मज्ञ गुरुपूजायाम् धर्मश्चाप्यतुलो महान् || २-३१-१६ 
एवम् कुरुष्व सौमित्रे मत्क्ऱ्^ते रघुनन्दन |
अस्माभिर्विप्रहीनाया मातुर्नो न भवेत्सुखम् || २-३१-१७ 
एवम् उक्तः तु रामेण लक्ष्मणः श्लक्ष्णया गिरा |
प्रत्युवाच तदा रामम् वाक्यज्ञो वाक्य कोविदम् || २-३१-१८ 
तव एव तेजसा वीर भरतः पूजयिष्यति |
कौसल्याम् च सुमित्राम् च प्रयतः न अत्र संशयः || २-३१-१९ 
कौसल्या बिभृयात् आर्या सहस्रम् अपि मद् विधान् |
यस्याः सहस्रम् ग्रामाणाम् सम्प्राप्तम् उपजीवनम् || २-३१-२० 
तदात्मभरणे चैव मम मातुस्तथैव च |
पर्याप्ता मद्विधानाम् च भरणाय यशस्विनी || २-३१-२१ 
कुरुष्व मामनुचरम् वैधर्म्यम् नेह विद्यते |
कृतार्थोऽहम् भविष्यामि तव चार्थः प्रकल्पते || २-३१-२२ 
धनुर् आदाय सशरम् खनित्र पिटका धरः |
अग्रतः ते गमिष्यामि पन्थानम् अनुदर्शयन् || २-३१-२३ 
आहरिष्यामि ते नित्यम् मूलानि च फलानि च |
वन्यानि यानि च अन्यानि स्वाहाराणि तपस्विनाम् || २-३१-२४ 
भवांस् तु सह वैदेह्या गिरि सानुषु रंस्यते |
अहम् सर्वम् करिष्यामि जाग्रतः स्वपतः च ते || २-३१-२५ 
रामः तु अनेन वाक्येन सुप्रीतः प्रत्युवाच तम् |
व्रज आपृच्चस्व सौमित्रे सर्वम् एव सुहृज् जनम् || २-३१-२६ 
ये च राज्ञो ददौ दिव्ये महात्मा वरुणः स्वयम् |
जनकस्य महा यज्ञे धनुषी रौद्र दर्शने || २-३१-२७
अभेद्य कवचे दिव्ये तूणी च अक्षय सायकौ |
आदित्य विमलौ च उभौ खड्गौ हेम परिष्कृतौ || २-३१-२८
सत्कृत्य निहितम् सर्वम् एतत् आचार्य सद्मनि |
स त्वम् आयुधम् आदाय क्षिप्रम् आव्रज लक्ष्मण || २-३१-२९ 
स सुहृज् जनम् आमन्त्र्य वन वासाय निश्चितः |
इष्क्वाकु गुरुम् आमन्त्र्य जग्राह आयुधम् उत्तमम् || २-३१-३० 
तत् दिव्यम् राज शार्दूलः सत्कृतम् माल्य भूषितम् |
रामाय दर्शयाम् आस सौमित्रिः सर्वम् आयुधम् || २-३१-३१ 
तम् उवाच आत्मवान् रामः प्रीत्या लक्ष्मणम् आगतम् |
काले त्वम् आगतः सौम्य कान्क्षिते मम लक्ष्मण || २-३१-३२ 
अहम् प्रदातुम् इच्चामि यद् इदम् मामकम् धनम् |
ब्राह्मणेभ्यः तपस्विभ्यः त्वया सह परम्तप || २-३१-३३ 
वसन्ति इह दृढम् भक्त्या गुरुषु द्विज सत्तमाः |
तेषाम् अपि च मे भूयः सर्वेषाम् च उपजीविनाम् || २-३१-३४ 
वसिष्ठ पुत्रम् तु सुयज्ञम् आर्यम् |
त्वम् आनय आशु प्रवरम् द्विजानाम् |
अभिप्रयास्यामि वनम् समस्तान् |
अभ्यर्च्य शिष्टान् अपरान् द्विजातीन् || २-३१-३५ 
इति वाल्मीकि रामायणे आदि काव्ये अयोध्य काण्डे एक त्रिंशः सर्गः 
ततः शासनम् आज्ञाय भ्रातुः शुभतरम् प्रियम् |
गत्वा स प्रविवेश आशु सुयज्ञस्य निवेशनम् || २-३२-१ 
तम् विप्रम् अग्नि अगारस्थम् वन्दित्वा लक्ष्मणो अब्रवीत् |
सखे अभ्यागच्च पश्य त्वम् वेश्म दुष्कर कारिणः || २-३२-२ 
ततः संध्याम् उपास्य आशु गत्वा सौमित्रिणा सह |
जुष्टम् तत् प्राविशल् लक्ष्म्या रम्यम् राम निवेशनम् || २-३२-३ 
तम् आगतम् वेदविदम् प्रान्जलिः सीतया सह |
सुयज्ञम् अभिचक्राम राघवो अग्निम् इव अर्चितम् || २-३२-४ 
जात रूपमयैः मुख्यैः अन्गदैः कुण्डलैः शुभैः |
सहेम सूत्रैः मणिभिः केयूरैः वलयैः अपि || २-३२-५
अन्यैः च रत्नैः बहुभिः काकुत्स्थः प्रत्यपूजयत् |
सुयज्ञम् स तदा उवाच रामः सीता प्रचोदितः || २-३२-६ 
हारम् च हेम सूत्रम् च भार्यायै सौम्य हारय |
रशनाम् च अधुना सीता दातुम् इच्चति ते सखे || २-३२-७ 
अङ्गदानि विचित्राणि केयूराणि शुभानि च |
पर्यन्कम् अग्र्य आस्तरणम् नाना रत्न विभूषितम् || २-३२-८ 
पर्यङ्कमग्र्यास्तरणम् नानारत्नविभूषितम् |
तम् अपि इच्चति वैदेही प्रतिष्ठापयितुम् त्वयि || २-३२-९ 
नागः शत्रुम् जयो नाम मातुलो यम् ददौ मम |
तम् ते गज सहस्रेण ददामि द्विज पुम्गव || २-३२-१० 
इति उक्तः स हि रामेण सुयज्ञः प्रतिगृह्य तत् |
राम लक्ष्मण सीतानाम् प्रयुयोज आशिषः शिवाः || २-३२-११ 
अथ भ्रातरम् अव्यग्रम् प्रियम् रामः प्रियम् वदः |
सौमित्रिम् तम् उवाच इदम् ब्रह्मा इव त्रिदश ईश्वरम् || २-३२-१२ 
अगस्त्यम् कौशिकम् चैव ताव् उभौ ब्राह्मण उत्तमौ |
अर्चय आहूय सौमित्रे रत्नैः सस्यम् इव अम्बुभिः || २-३२-१३ 
तर्पयस्व महाबाहो गोसहसरैश्च मानद |
सुवर्णै रजतैश्चैव मणिभिश्च महाधनैः || २-३२-१४ 
कौसल्याम् च याअशीर्भिर् भक्तः पर्युपतिष्ठति |
आचार्यः तैत्तिरीयाणाम् अभिरूपः च वेदवित् || २-३२-१५
तस्य यानम् च दासीः च सौमित्रे सम्प्रदापय |
कौशेयानि च वस्त्राणि यावत् तुष्यति स द्विजः || २-३२-१६ 
सूतः चित्र रथः च आर्यः सचिवः सुचिर उषितः |
तोषय एनम् महा अर्हैः च रत्नैः वस्त्रैः धनैअः तथा || २-३२-१७ 
पशुकाभिकछ सर्वाभिर्गवाम् दशशतेन च |
ये चेमे कथकालापा बहवो दण्डमाणवाः || २-३२-१८
नित्यस्वाध्यायशीलत्वान्नान्यत्कुर्वन्ति किंचन |
अलसाः स्वादुकामाश्च महताम् चापि सम्मताः || २-३२-१९
शालि वाह सहस्रम् च द्वे शते भद्रकांस् तथा |
व्यन्जन अर्थम् च सौमित्रे गो सहस्रम् उपाकुरु || २-३२-२० 
मेखलीनाम् महासघः कौसल्याम् समुपस्थितः |
तेषाम् सहस्रम् सौमित्रे प्रत्येकम् सम्प्रदापय || २-३२-२१ 
अम्बा यथा च सा नन्देत्कौसल्या मम दक्षिणाम् |
तथा द्विजातीम् स्तान्सर्वान् लक्ष्मणार्च || २-३२-२२ 
ततः स पुरुष व्याघ्रः तत् धनम् लक्ष्मणः स्वयम् |
यथा उक्तम् ब्राह्मण इन्द्राणाम् अददात् धनदो यथा || २-३२-२३ 
अथ अब्रवीद् बाष्प कलांस् तिष्ठतः च उपजीविनः |
सम्प्रदाय बहु द्रव्यम् एकैकस्य उपजीविनः || २-३२-२४ 
लक्ष्मणस्य च यद् वेश्म गृहम् च यद् इदम् मम |
अशून्यम् कार्यम् एकैकम् यावद् आगमनम् मम || २-३२-२५ 
इति उक्त्वा दुह्खितम् सर्वम् जनम् तम् उपजीविनम् |
उवाच इदम् धन ध्यक्षम् धनम् आनीयताम् इति || २-३२-२६ 
ततः अस्य धनम् आजह्रुः सर्वम् एव उपजीविनः |
स राशिः सुमहांस्तत्र दर्शनीयो ह्यदृश्यत || २-३२-२७ 
ततः स पुरुष व्याघ्रः तत् धनम् सह लक्ष्मणः |
द्विजेभ्यो बाल वृद्धेभ्यः कृपणेभ्यो अभ्यदापयत् || २-३२-२८ 
तत्र आसीत् पिन्गलो गार्ग्यः त्रिजटः नाम वै द्विजः |
क्षतवृत्तिर्वने नित्यम् फालकुद्दाललाङ्गली || २-३२-२९ 
तम् वृद्धम् तरुणी भार्या बालानादाय दारकान् |
अब्रवीद्बाह्मणम् वाक्यम् दारिद्र्येणाभिपीडिता || २-३२-३० 
अपास्य फालम् कुद्दालम् कुरुष्व वचनम् ममम् |
रामम् दर्शय धर्मज्ज़्नम् यदि किंचिदवाप्स्यसि || २-३२-३१ 
स भार्यावचनम् श्रुत्वा शाटीमाच्छाद्य दुश्छदाम् |
स प्रतिष्ठत पन्थानम् यत्र रामनिवेशनम् || २-३२-३२ 
भृग्वङ्गिरसमम् दीप्त्या त्रिजटम् जनसंसदि |
आ पन्चमायाः कक्ष्याया न एनम् कश्चित् अवारयत् || २-३२-३३ 
स राज पुत्रम् आसाद्य त्रिजटः वाक्यम् अब्रवीत् |
निर्धनो बहु पुत्रः अस्मि राज पुत्र महा यशः |
क्षतवृत्तिर्वने नित्यम् प्रत्यवेक्षस्व मामिति || २-३२-३४ 
तमुवाच ततो रामः परिहाससमन्वितम् |
गवाम् सहस्रमप्येकम् न च विश्राणितम् मया |
परिक्षिपसि दण्डेन यावत्तावदवाप्य्ससि || २-३२-३५ 
स शाटीम् त्वरितः कट्याम् सम्ब्रान्तः परिवेष्ट्य ताम् |
आविद्ध्य दण्डम् चिक्षेप सर्वप्राणेन वेगितः || २-३२-३६ 
स तीर्त्वा सरयूपारम् दण्डस्तस्य कराच्च्युतः |
गोव्रजे बहुसाहास्रे पपातोक्षणसन्निधौ || २-३२-३७ 
तम् परिष्वज्य धर्मात्मा आतस्मात्सरयूतटात् |
आनयामास ता गोपैस्त्रिजटायाश्रमम् प्रति || २-३२-३८ 
उवाच च ततो रामस्तम् गार्ग्यमभिसान्त्वयन् |
मन्युर्न खलु कर्तव्यः परिहासो ह्ययम् मम || २-३२-३९ 
इदम् हि तेजस्तव यद्धुरत्ययम् |
तदेव जिज्ञासितु मिच्छता मया |
इमम् भवानर्थमभिप्रचोदितो |
वृणीष्व किंचेदपरम् व्यवस्यति || २-३२-४० 
ब्रवीमि सत्येन न तेऽस्ति यन्त्रणा |
धनम् हि यद्यन्मम विप्रकारणात् |
भवत्सु सम्यक्र्पतिपादनेन त |
न्मयार्जितम् प्रीतियश्स्करम् भवेत् || २-३२-४१ 
तत स्सभार्य स्त्रिजटो महामुनि |
र्गवामनीकम् प्रतिगृह्य मोदितः |
यशोबलप्रीतिसुखोपबृम्हणी |
स्तदाशिषः प्रत्यवदन्महात्मनः || २-३२-४२ 
स चापि रामः प्रतिपूर्णमानसो |
महद्धनम् धर्मबलैरुपार्जितम् |
नियोजयामास सुहृज्जनेऽचिरा |
द्यथार्हसम्मानवचःप्रचोदितः || २-३२-४३ 
द्विजः सुहृद्भृत्यजनोऽथवा तदा |
दरिद्रभिक्षाचरणश्च योऽभवत् |
न तत्र कश्चिन्न बभूव तर्पितो |
यथार्ह सम्मानन दान सम्ब्रमैः || २-३२-४४ 
इति वाल्मीकि रामायणे आदि काव्ये अयोध्य काण्डे द्वा त्रयः त्रिंशः सर्गः 
दत्त्वा तु सह वैदेह्या ब्राह्मणेभ्यो धनम् बहु |
जग्मतुः पितरम् द्रष्टुम् सीतया सह राघवौ || २-३३-१ 
ततो गृहीते दुष्प्रेक्ष्येअशोभेताम् तदा आयुधे |
माला दामभिर् आसक्ते सीतया समलम्कृते || २-३३-२ 
ततः प्रासाद हर्म्याणि विमान शिखराणि च |
अधिरुह्य जनः श्रीमान् उदासीनो व्यलोकयत् || २-३३-३ 
न हि रथ्याः स्म शक्यन्ते गन्तुम् बहु जन आकुलाः |
आरुह्य तस्मात् प्रासादान् दीनाः पश्यन्ति राघवम् || २-३३-४ 
पदातिम् वर्जितच् चत्रम् रामम् दृष्ट्वा तदा जनाः |
ऊचुर् बहु विधा वाचः शोक उपहत चेतसः || २-३३-५ 
यम् यान्तम् अनुयाति स्म चतुर् अन्ग बलम् महत् |
तम् एकम् सीतया सार्धम् अनुयाति स्म लक्ष्मणः || २-३३-६ 
ऐश्वर्यस्य रसज्ञः सन् कामिनाम् चैव कामदः |
न इच्चति एव अनृतम् कर्तुम् पितरम् धर्म गौरवात् || २-३३-७ 
या न शक्या पुरा द्रष्टुम् भूतैः आकाशगैः अपि |
ताम् अद्य सीताम् पश्यन्ति राज मार्ग गता जनाः || २-३३-८ 
अङ्ग राग उचिताम् सीताम् रक्त चन्दन सेविनीम् |
वर्षम् उष्णम् च शीतम् च नेष्यति आशु विवर्णताम् || २-३३-९ 
अद्य नूनम् दशरथः सत्त्वम् आविश्य भाषते |
न हि राजा प्रियम् पुत्रम् विवासयितुम् अर्हति || २-३३-१० 
निर्गुणस्य अपि पुत्रस्या काथम् स्यात् विप्रवासनम् |
किम् पुनर् यस्य लोको अयम् जितः वृत्तेन केवलम् || २-३३-११ 
आनृशंस्यम् अनुक्रोशः श्रुतम् शीलम् दमः शमः |
राघवम् शोभयन्ति एते षड् गुणाः पुरुष उत्तमम् || २-३३-१२ 
तस्मात् तस्य उपघातेन प्रजाः परम पीडिताः |
औदकानि इव सत्त्वानि ग्रीष्मे सलिल सम्क्षयात् || २-३३-१३ 
पीडया पीडितम् सर्वम् जगद् अस्य जगत् पतेः |
मूलस्य इव उपघातेन वृक्षः पुष्प फल उपगः || २-३३-१४ 
मूलं ह्येष मनुष्याणाम् धर्मसारो महाद्युतिः |
पुष्पम् फलम् च पत्रम् च शाखाश्चा स्येतरे जनाः || २-३३-१५ 
ते लक्ष्मणैव क्षिप्रम् सपत्न्यः सह बान्धवाः |
गच्चन्तम् अनुगच्चामः येन गच्चति राघवः || २-३३-१६ 
उद्यानानि परित्यज्य क्षेत्राणि च गृहाणि च |
एक दुह्ख सुखा रामम् अनुगच्चाम धार्मिकम् || २-३३-१७ 
समुद्धृत निधानानि परिध्वस्त अजिराणि च |
उपात्त धन धान्यानि हृत साराणि सर्वशः || २-३३-१८
रजसा अभ्यवकीर्णानि परित्यक्तानि दैवतैः |
मूषकैः परिधावद्भिरुद्बिलैरावृतानि च || २-३३-१९
अपेतोदकधूमानि हीनसम्मार्जनानि च |
प्रनष्टबलिकर्मेज्यमन्त्रहोमजपानि च || २-३३-२०
दुष्कालेनेव भग्नानि भिभाजनवन्ति च |
अस्मत् त्यक्तानि वेश्मानि कैकेयी प्रतिपद्यताम् || २-३३-२१ 
वनम् नगरम् एव अस्तु येन गच्चति राघवः |
अस्माभिः च परित्यक्तम् पुरम् सम्पद्यताम् वनम् || २-३३-२२ 
बिलानि दम्ष्ट्रिणः सर्वे सानूनि मृग पक्षिणः |
अस्मत् त्यक्तम् प्रपद्यन्ताम् सेव्यमानम् त्यजन्तु च || २-३३-२३
इति एवम् विविधा वाचो नाना जन समीरिताः | 
तृणमांसफलादानाम् देशम् व्यालमृगद्विजम् || २-३३-२४
प्रपद्यताम् हि कैकेयी सपुत्रा सहबान्धवैः |
राघावेण वने सर्वे सह वत्स्याम निर्वृताः || २-३३-२५ 
इत्येवम् विविधा वाचो नानाजनसमीरिताः|
शुश्राव रामः श्रुत्वा च न विचक्रे अस्य मानसम् || २-३३-२६ 
स तु वेश्म पितुर्दूरा त्कैलासशिखरप्रभम् |
अभिचक्राम धर्मात्मा मत्तमातङ्गविक्रमः || २-३३-२७ 
विनीतवीरपुरुषं प्रविश्य तु नृपालयम् |
ददर्शवस्थितम् दीनम् सुमन्त्रमविदूरतः || २-३३-२८ 
प्रतीक्षमाणो अभिजनम् तदा आर्तम् |
अनार्त रूपः प्रहसन्न् इव अथ|
जगाम रामः पितरम् दिदृक्षुः |
पितुर् निदेशम् विधिवच् चिकीर्षुः || २-३३-२९ 
तत् पूर्वम् ऐक्ष्वाक सुतः महात्मा |
रामः गमिष्यन् वनम् आर्त रूपम् |
व्यतिष्ठत प्रेक्ष्य तदा सुमन्त्रम् |
पितुर् महात्मा प्रतिहारण अर्थम् || २-३३-३० 
पितुर्निदेशेन तु धर्मवत्सलो |
वन प्रवेशे कृत बुद्धि निश्चयः |
स राघवः प्रेक्ष्य सुमन्त्रम् अब्रवीन् |
निवेदयस्व आगमनम् नृपाय मे || २-३३-३१ 
इति वाल्मीकि रामायणे आदि काव्ये अयोध्य काण्डे त्रयः त्रिंशः सर्गः 
ततःकमलपत्राक्षः श्यामो निरुपमो महान् |
उवाच रामस्तम् सूतं पितुराख्याहि मामिति || २-३४-१ 
स राम प्रेषितः क्षिप्रम् सम्ताप कलुष इन्द्रियः |
प्रविश्य नृपतिम् सूतः निह्श्वसन्तम् ददर्श ह || २-३४-२ 
उपरक्तमिवादित्यं भस्मच्छन्नमिवानलम्|
तटाकमिव निस्तोयमपश्यज्जगतीपतिम्|| २-३४-३ 
आलोक्य तु महा प्राज्ञः परम आकुल चेतसम् |
रामम् एव अनुशोचन्तम् सूतः प्रान्जलिर् आसदत् || २-३४-४ 
तम् वर्धयित्वा राजानम् सूतः पूर्वम् जयाशिषा|
भयविक्लबया वाचा मन्दया श्लक्ष्णमब्रवीत् || २-३४-५ 
अयम् स पुरुष व्याघ्र द्वारि तिष्ठति ते सुतः |
ब्राह्मणेभ्यो धनम् दत्त्वा सर्वम् चैव उपजीविनाम् || २-३४-६ 
स त्वा पश्यतु भद्रम् ते रामः सत्य पराक्रमः |
सर्वान् सुहृदाअपृच्च्य त्वाम् इदानीम् दिदृक्षते || २-३४-७ 
गमिष्यति महा अरण्यम् तम् पश्य जगती पते |
वृतम् राज गुणैः सर्वैः आदित्यम् इव रश्मिभिः || २-३४-८ 
स सत्य वादी धर्म आत्मा गाम्भीर्यात् सागर उपमः |
आकाशैव निष्पन्को नर इन्द्रः प्रत्युवाच तम् || २-३४-९ 
सुमन्त्र आनय मे दारान् ये केचित् इह मामकाः |
दारैः परिवृतः सर्वैः द्रष्टुम् इच्चामि राघवम् || २-३४-१० 
सो अन्तः पुरम् अतीत्य एव स्त्रियः ता वाक्यम् अब्रवीत् |
आर्यो ह्वयति वो राजा गम्यताम् तत्र माचिरम् || २-३४-११ 
एवम् उक्ताः स्त्रियः सर्वाः सुमन्त्रेण नृप आज्ञया |
प्रचक्रमुस् तत् भवनम् भर्तुर् आज्ञाय शासनम् || २-३४-१२ 
अर्ध सप्त शताः ताः तु प्रमदाः ताम्र लोचनाः |
कौसल्याम् परिवार्य अथ शनैः जग्मुर् धृत व्रताः || २-३४-१३ 
आगतेषु च दारेषु समवेक्ष्य मही पतिः |
उवाच राजा तम् सूतम् सुमन्त्र आनय मे सुतम् || २-३४-१४ 
स सूतः रामम् आदाय लक्ष्मणम् मैथिलीम् तदा |
जगाम अभिमुखः तूर्णम् सकाशम् जगती पतेः || २-३४-१५ 
स राजा पुत्रम् आयान्तम् दृष्ट्वा दूरात् कृत अन्जलिम् |
उत्पपात आसनात् तूर्णम् आर्तः स्त्री जन सम्वृतः || २-३४-१६ 
सो अभिदुद्राव वेगेन रामम् दृष्ट्वा विशाम् पतिः |
तम् असम्प्राप्य दुह्ख आर्तः पपात भुवि मूर्चितः || २-३४-१७ 
तम् रामः अभ्यपातत् क्षिप्रम् लक्ष्मणः च महा रथः |
विसम्ज्ञम् इव दुह्खेन सशोकम् नृपतिम् तदा || २-३४-१८ 
स्त्री सहस्र निनादः च सम्जज्ञे राज वेश्मनि |
हाहा राम इति सहसा भूषण ध्वनि मूर्चितः || २-३४-१९ 
तम् परिष्वज्य बाहुभ्याम् ताव् उभौ राम लक्ष्मणौ |
पर्यन्के सीतया सार्धम् रुदन्तः समवेशयन् || २-३४-२० 
अथ रामः मुहूर्तेन लब्ध सम्ज्ञम् मही पतिम् |
उवाच प्रान्जलिर् भूत्वा शोक अर्णव परिप्लुतम् || २-३४-२१ 
आपृच्चे त्वाम् महा राज सर्वेषाम् ईश्वरः असि नः |
प्रस्थितम् दण्डक अरण्यम् पश्य त्वम् कुशलेन माम् || २-३४-२२ 
लक्ष्मणम् च अनुजानीहि सीता च अन्वेति माम् वनम् |
कारणैः बहुभिस् तथ्यैः वार्यमाणौ न च इच्चतः || २-३४-२३ 
अनुजानीहि सर्वान् नः शोकम् उत्सृज्य मानद |
लक्ष्मणम् माम् च सीताम् च प्रजापतिर् इव प्रजाः || २-३४-२४ 
प्रतीक्षमाणम् अव्यग्रम् अनुज्ञाम् जगती पतेः |
उवाच रर्जा सम्प्रेक्ष्य वन वासाय राघवम् || २-३४-२५ 
अहम् राघव कैकेय्या वर दानेन मोहितः |
अयोध्यायाः त्वम् एव अद्य भव राजा निगृह्य माम् || २-३४-२६ 
एवम् उक्तः नृपतिना रामः धर्मभृताम् वरः |
प्रत्युवाच अन्जलिम् कृत्वा पितरम् वाक्य कोविदः || २-३४-२७ 
भवान् वर्ष सहस्राय पृथिव्या नृपते पतिः |
अहम् तु अरण्ये वत्स्यामि न मे कार्यम् त्वया अनृतम् || २-३४-२८ 
नव पञ्च च वर्षाणि वनवासे विहृत्य ते |
पुनः पादौ ग्रहीष्यामि प्रतिज्ञान्ते नराधिपः || २-३४-२९ 
रुदन्नाह प्रियम् पुत्रं सत्यपाशेन संयतः |
कैकेय्या चोद्यमान्स्तु मिथो राजा तमब्रवीत् || २-३४-३० 
श्रेयसे वृद्धये तात पुनर् आगमनाय च |
गच्चस्व अरिष्टम् अव्यग्रः पन्थानम् अकुतः भयम् || २-३४-३१ 
न हि सत्यात्मनस्तात धर्माभिमनसस्तव |
विनिवर्त यितुं बुद्धि शक्यते रघुनन्दन || २-३४-३२ 
अद्य तु इदानीम् रजनीम् पुत्र मा गच्च सर्वथा |
मातरम् माम् च सम्पश्यन् वस इमाम् अद्य शर्वरीम् || २-३४-३३ 
मातरं माम् च सम्पश्यन् वसेमामद्य शर्वरीम् |
तर्पितः सर्वकामैस्त्वम् स्वः काले साधयिष्यसि || २-३४-३४ 
दुष्करम् क्रियते पुत्र सर्वथा राघव तया |
मत्प्रियार्थम् प्रियांस्त्यक्त्वा यद्यासि विजनम् वनम् || २-३४-३५ 
न चैतन्मे प्रियम् पुत्र शपे सत्येन राघव |
छन्नया छलितस्त्वस्नु स्त्रुया छन्नाग्निकल्पया || २-३४-३६ 
पञ्चना या तु लब्धा मे तां त्वम् निस्तर्तुमिच्छसि |
अनया वृत्तसादिन्या कैकेय्याऽभिप्रचोदितः || २-३४-३७ 
न चैतदाश्चर्यतमम् यत्तज्ज्येष्ठस्सुतो मम |
अपानृतकथम् पुत्र पितरम् कर्तुमिच्छ्सि || २-३४-३८ 
अथ रामः तथा श्रुत्वा पितुर् आर्तस्य भाषितम् |
लक्ष्मणेन सह भ्रात्रा दीनो वचनम् अब्रवीत् || २-३४-३९ 
प्राप्स्यामि यान् अद्य गुणान् को मे श्वस्तान् प्रदास्यति |
अपक्रमणम् एव अतः सर्व कामैः अहम् वृणे || २-३४-४० 
इयम् सराष्ट्रा सजना धन धान्य समाकुला |
मया विसृष्टा वसुधा भरताय प्रदीयताम् || २-३४-४१ 
वनवासकृता बुद्धिर्न च मेऽद्य चलिष्यति |
यस्तुष्टेन वरो दत्तः कैकेय्यै वरद त्वया || २-३४-४२
दीयताम् निखिलेनैव सत्यस्त्वम् भव पार्थिव | 
अहम् निदेशम् भवतो यथोक्तमनुपालयन् || २-३४-४३
चतुर्दश समा वत्स्ये वने वनचरैः सह | 
मा विमर्शो वसुमती भरताय प्रदीयताम् || २-३४-४४
न हि मे काम्क्षितम् राज्यम् सुखमात्मनि वा प्रियम् |
यथा निदेशम् कर्तुम् वै तवैव रघुनन्धन || २-३४-४५ 
अपगच्चतु ते दुह्खम् मा भूर् बाष्प परिप्लुतः |
न हि क्षुभ्यति दुर्धर्षः समुद्रः सरिताम् पतिः || २-३४-४६ 
न एव अहम् राज्यम् इच्चामि न सुखम् न च मैथिलीम् |
त्वाम् अहम् सत्यम् इच्चामि न अनृतम् पुरुष ऋषभ || २-३४-४७ 
त्वामहम् सत्यमिच्छामि नानृतम् पुरुषर्षभ |
प्रत्यक्षम् तव सत्येन सुकृतेन च ते शपे || २-३४-४८ 
न च शख्यम् मया तात स्थातुम् क्षणमपि प्रभो |
स शोकम् ध्रारयस्वेमम् न हि मेऽस्ति विपर्ययः || २-३४-४९ 
अर्थितो ह्यस्मि कैकेय्या वनम् गच्छेति राघव |
मया चोक्तं प्रजामीति तत्सत्यमनुपालये || २-३४-५० 
मा चोत्कण्थां कृथा देव वने रंस्यामहे वयम् |
प्रशान्तहरिणाकीर्णे नानाशकुनिनादिते || २-३४-५१ 
पिता हि दैवतम् तात देवतानामपि स्मृतम् |
तस्माद्दैवतमित्येव करिष्यामि पितुर्वचः || २-३४-५२ 
चतुर्धशसु वर्षेषु गतेषु नरसत्तम |
पुनर्द्रक्ष्यसि माम् प्राप्तम् सन्तापोऽयम् विमुच्यताम् || २-३४-५३ 
येन संस्तम्भनीयोऽयम् सर्वो बाष्पगळो जनः |
स त्वम् पुरुषशार्दूल किमर्थम् विक्रियाम् गतः || २-३४-५४ 
पुरम् च राष्ट्रम् च मही च केवला |
मया निसृष्टा भरताय दीयताम् |
अहम् निदेशम् भवतः अनुपालयन् |
वनम् गमिष्यामि चिराय सेवितुम् || २-३४-५५ 
मया निसृष्टाम् भरतः महीम् इमाम् |
सशैल खण्डाम् सपुराम् सकाननाम् |
शिवाम् सुसीमाम् अनुशास्तु केवलम् |
त्वया यद् उक्तम् नृपते यथा अस्तु तत् || २-३४-५६ 
न मे तथा पार्थिव धीयते मनो |
महत्सु कामेषु न च आत्मनः प्रिये |
यथा निदेशे तव शिष्ट सम्मते |
व्यपैतु दुह्खम् तव मत् कृते अनघ || २-३४-५७ 
तत् अद्य न एव अनघ राज्यम् अव्ययम् |
न सर्व कामान् न सुखम् न मैथिलीम् |
न जीवितम् त्वाम् अनृतेन योजयन् |
वृणीय सत्यम् व्रतम् अस्तु ते तथा || २-३४-५८ 
फलानि मूलानि च भक्षयन् वने |
गिरीमः च पश्यन् सरितः सरांसि च |
वनम् प्रविश्य एव विचित्र पादपम् |
सुखी भविष्यामि तव अस्तु निर्वृतिः || २-३४-५९ 
एवम् स राजा व्यसनाभिपन्नः |
शोकेन दुःखेन च ताम्यमानः |
आलिङ्ग्य पुत्रम् सुविनष्टसम्ज्ञो |
मोहम् गतो नैव चिचेश्ट किंचित् || २-३४-६० 
देव्यस्ततः सम्रुरुदुः समेता |
स्ताम् वर्जयित्वा नरदेवपत्नीम् |
रुदन् सुमन्त्रोऽपि जगाम मूर्छाम् |
हा हा कृतम् तत्र बभूव सर्वम् || २-३४-६१ 
इति वाल्मीकि रामायणे आदि काव्ये अयोध्य काण्डे चतुर् त्रिंशः सर्गः 
ततो निर्धूय सहसा शिरो निःश्वस्व चासकृत् |
पाणौ पाणिम् विनिष्पिष्य दन्तान् कटकटाय्य च || २-३५-१
लोचने कोपसम्रक्ते वर्णम् पूर्वोचितम् जहत् |
कोपाभिभूतः सहसा सम्तापमशुभम् गतः || २-३५-२
मनः समीक्षमाणश्च सूतो दशरथस्य सः |
कम्पयन्निव कैकेय्या हृदयम् वाक्छरैश्शितैः || २-३५-३
वाक्यवज्रैरनुपमैर्निर्भिन्दन्निव चाशुगैः |
कैकेय्या सर्वमर्माणि सुमन्त्रः प्रत्यभाषत || २-३५-४ 
यश्यास्तव पतिस्त्यक्तोराजा दशरथः स्वयम् |
भर्ता सर्वस्य जगतः स्थावरस्य चरश्य च || २-३५-५
न ह्यकार्यतमम् किंचित् तव देवीह विद्यते | 
पतिघ्नीम् त्वामहम् मन्ये कुलघ्नीमपि चान्ततः || २-३५-६
यन्म हेंद्रमिवाजय्यम् दुष्प्रकम्प्यमिवाचलम् |
महोदधिमिवाक्षोभ्यम् सन्तापयसि कर्मभिः || २-३५-७ 
मावमंस्था दशरथम् भर्तारम् वरदम् पतिम् |
भर्तुरिच्छा हि नारीणाम्पुत्रकोट्या विशिष्यते || २-३५-८ 
यथावयो हि राज्यानि प्राप्नुवन्ति नृपक्षये |
इक्ष्वाकुकुलनाथेऽस्मिंस्तल्लोपयितुमिच्छसि || २-३५-९ 
राजा भवतु ते पुत्रो भरतश्शास्तु मेदिनीम् |
वयम् तत्र गमिष्यामो रामो यत्र गमिष्यति || २-३५-१० 
न हि ते विषये कश्चिद्ब्राह्मणो वस्तुमर्हति |
तादृशम् त्वममर्यादमद्य कर्म चिकीर्षसि || २-३५-११ 
नूनम् सर्वे गमिष्यामो मार्गम् रामनिषेवितम् |
त्यक्ताया बान्धवैः सर्वैर्ब्राह्मणैः साधुभिः सदा || २-३५-१२
का प्रीती राज्यलाभेन तव देवि भविष्यति |
तादृशम् त्वममर्यादम् कर्म कर्तुम् चिकीर्षसि || २-३५-१३ 
आश्चर्यमिव पश्यामि यस्यास्ते वृत्तमीदृशम् |
आचरन्त्या न विदृता सद्यो भवति मेदिनी || २-३५-१४ 
महाब्रह्मर्षिसृष्टा वा ज्वलन्तो भीमदर्शना |
धिग्वाग्दण्डणा न हिंसन्ति रामप्रव्राजने स्थिताम् || २-३५-१५ 
आम्रम् चित्वा कुठारेन निम्बम् परिचरेत्तु यः |
यश्चेनम् पयसा सिञ्चेन्नैवास्य मधुरो भवेत् || २-३५-१६ 
अभिजात्यम् हि ते मन्ये यथा मातुस्तथैव च |
न हि निम्बात्स्रवेत्क्षौद्रम् लोके निगदितम् वचः || २-३५-१७ 
तव मातुरसद्ग्राहम् विद्मः पूर्वम् यथाश्रुतम् |
पितुस्ते वरदः कश्चिद्ददौ वरमनुत्तमम् || २-३५-१८
सर्वभूतरुतम् तस्मात्सम्जज्ञे वसुधाधिपः |
तेन तिर्यग्गतानाम् च भूतानाम् विदितम् वचः || २-३५-१९ 
ततो जृम्भस्य शयने विरुताद्भूरिवर्चसा |
पितुस्ते विदितो भावः स तत्र बहुधाऽहसत् || २-३५-२० 
तत्र ते जननी क्रुद्धा मृत्युपाशमभीप्सती |
हासम् ते नृपते सौम्य जिज्ञासामीति भाब्रवीत् || २-३५-२१ 
नृपश्चोवाच ताम् देवीम् देवि शंसामि ते यदि |
ततो मे मरणम् सद्यो भविष्यति न संशयः || २-३५-२२ 
माता ते पितरम् देवि ततह् केकयमब्रवीत् |
शंस मे जीव वा मा वा न मामपहसिष्यसि || २-३५-२३ 
प्रियया च तथोक्तः सन् केकयः पृथीवीपतिः |
तस्मै तम् वरदायार्थम् कथयामास तत्त्वतः || २-३५-२४ 
ततः स वरदह् साधु राजानम् प्रत्यभाषत |
म्रियताम् ध्वंसताम् वेयम् मा कृथास्त्वम् महीपते || २-३५-२५ 
स तच्छ्रुत्वा वचस्तस्य प्रसन्नमनसो नृपः |
मातरम् ते निरस्याशु विजहार कुबेरवत् || २-३५-२६ 
तथा त्वमपि राजानम् दुर्जनाचरिते पथि |
असद्ग्राहमिमम् मोहात्कुरुषे पापदर्शिनि || २-३५-२७ 
सत्यश्चाद्य प्रवादोऽयम् लौकिकः प्रतिभाति मा |
पित्ऱ्^ऊन् समनुजायन्ते नरा मातरमङ्गनाः || २-३५-२८ 
नैवम् भव ग़ृहाणेदम् यदाह वसुधाधिपः |
भर्तुरिच्चामुपास्वेह जनस्यास्य गतिर्भव || २-३५-२९ 
मा त्वम् प्रोत्साहिता पापैर्देवराजसमप्रभम् |
भर्तारम् लोकभर्तारमसद्धर्ममुपादधाः || २-३५-३० 
न हि मिथ्या प्रतिज्ञातम् करिष्यति तवानघः |
श्रीमान्दशरथो राजा देवि राजीवलोचनः || २-३५-३१ 
ज्येष्ठो वदान्यः कर्मण्यः स्वधर्मपरिरक्षिता |
रक्षिता जीवलोकस्य बली रामोऽभिषिच्यताम् || २-३५-३२ 
परिवादो हि ते देवि महान्लोके चरिष्यति |
यदि रामो वनम् याति विहाय पितरम् नृपम् || २-३५-३३ 
स राज्यम् राघवः पातु भवत्वम् विगतज्वरा |
न हि ते राघवादन्यः क्षमः पुरवरे वसेत् || २-३५-३४ 
रामे हि यौवराज्यस्थे राजा दशरथो वनम् |
प्रवेक्ष्यति महेष्वासः पूर्ववृत्तमनुस्मरन् || २-३५-३५ 
इति सान्वैश्च तीक्ष्णै कैकेयीम् राजसंसदि |
सुवन्त्रः क्षोभयामास भूय एव कृताञ्जलिः || २-३५-३६ 
नैवसाक्षुभ्यते देवी न च स्म परिदूयते |
न चास्या मुखवर्णस्य विक्रिया लक्ष्यते तदा || २-३५-३७ 
इति वाल्मीकि रामायणे आदि काव्ये अयोध्य काण्डे पंच त्रिंशः सर्गः 
ततः सुमन्त्रम् ऐक्ष्वाकः पीडितः अत्र प्रतिज्ञया |
सबाष्पम् अतिनिह्श्वस्य जगाद इदम् पुनः पुनः || २-३६-१ 
सूत रत्न सुसम्पूर्णा चतुर् विध बला चमूः |
रागवस्य अनुयात्रा अर्थम् क्षिप्रम् प्रतिविधीयताम् || २-३६-२ 
रूप आजीवा च शालिन्यो वणिजः च महा धनाः |
शोभयन्तु कुमारस्य वाहिनीम् सुप्रसारिताः || २-३६-३ 
ये च एनम् उपजीवन्ति रमते यैः च वीर्यतः |
तेषाम् बहु विधम् दत्त्वा तान् अपि अत्र नियोजय || २-३६-४ 
आयुधानि च मुख्यानि नागराः शकटानि च |
अनुगच्छन्तु काकुत्थ्सम् व्याधाश्चारण्यगोचराः || २-३६-५ 
निघ्नन् मृगान् कुन्जरामः च पिबमः च आरण्यकम् मधु |
नदीः च विविधाः पश्यन् न राज्यम् संस्मरिष्यति || २-३६-६ 
धान्य कोशः च यः कश्चित् धन कोशः च मामकः |
तौ रामम् अनुगच्चेताम् वसन्तम् निर्जने वने || २-३६-७ 
यजन् पुण्येषु देशेषु विसृजमः च आप्त दक्षिणाः |
ऋषिभिः च समागम्य प्रवत्स्यति सुखम् वने || २-३६-८ 
भरतः च महा बाहुर् अयोध्याम् पालयिष्यति |
सर्व कामैः पुनः श्रीमान् रामः संसाध्यताम् इति || २-३६-९ 
एवम् ब्रुवति काकुत्स्थे कैकेय्या भयम् आगतम् |
मुखम् च अपि अगमात् शेषम् स्वरः च अपि न्यरुध्यत || २-३६-१० 
सा विषण्णा च सम्त्रस्ता कैकेयी वाक्यम् अब्रवीत् |
राजानमेवाभिमुखी कैकेयी वाक्यमब्रवीत् || २-३६-११ 
राज्यम् गत जनम् साधो पीत मण्डाम् सुराम् इव |
निरास्वाद्यतमम् शून्यम् भरतः न अभिपत्स्यते || २-३६-१२ 
कैकेय्याम् मुक्त लज्जायाम् वदन्त्याम् अतिदारुणम् |
राजा दशरथो वाक्यम् उवाच आयत लोचनाम् || २-३६-१३ 
वहन्तम् किम् तुदसि माम् नियुज्य धुरि मा आहिते |
अनार्ये कृत्यमार्ब्धम् किम् न पूर्वमुपारुधः || २-३६-१४ 
तस्यैतत्क्रोधसम्युक्तमुक्तम् श्रुत्वा वराङ्गना |
कैकेयी द्वि गुणम् क्रुद्धा राजानम् इदम् अब्रवीत् || २-३६-१५ 
तव एव वंशे सगरः ज्येष्ठम् पुत्रम् उपारुधत् |
असमन्जैति ख्यातम् तथा अयम् गन्तुम् अर्हति || २-३६-१६ 
एवम् उक्तः धिग् इति एव राजा दशरथो अब्रवीत् |
व्रीडितः च जनः सर्वः सा च तन् न अवबुध्यत || २-३६-१७ 
तत्र वृद्धो महा मात्रः सिद्ध अर्थो नाम नामतः |
शुचिर् बहु मतः राज्ञः कैकेयीम् इदम् अब्रवीत् || २-३६-१८ 
असमन्जो गृहीत्वा तु क्रीडितः पथि दारकान् |
सरय्वाः प्रक्षिपन्न् अप्सु रमते तेन दुर्मतिः || २-३६-१९ 
तम् दृष्ट्वा नागरः सर्वे क्रुद्धा राजानम् अब्रुवन् |
असमन्जम् वृषीण्व एकम् अस्मान् वा राष्ट्र वर्धन || २-३६-२० 
तान् उवाच ततः राजा किम् निमित्तम् इदम् भयम् |
ताः च अपि राज्ञा सम्पृष्टा वाक्यम् प्रकृतयो अब्रुवन् || २-३६-२१ 
क्रीडितः तु एष नः पुत्रान् बालान् उद्भ्रान्त चेतनः |
सरय्वाम् प्रक्षिपन् मौर्ख्यात् अतुलाम् प्रीतिम् अश्नुते || २-३६-२२ 
स तासाम् वचनम् श्रुत्वा प्रकृतीनाम् नर अधिप |
तम् तत्याज अहितम् पुत्रम् तासाम् प्रिय चिकीर्षया || २-३६-२३ 
तम् यानम् श्रीघ्रमारोप्य सभार्यम् सपरिच्छदम् |
यावज्जीवम् विवास्योऽयमिति स्वानन्वशात् पिता || २-३६-२४ 
स फालपिटकम् गृह्य गिरिदुर्गान्यलोडयत् |
दिशः सर्वास्त्वनुचरन् स यथा पापकर्मकृत् || २-३६-२५ 
इति एवम् अत्यजद् राजा सगरः वै सुधार्मिकः |
रामः किम् अकरोत् पापम् येन एवम् उपरुध्यते || २-३६-२६ 
न हि कंचन पश्यामो राघवस्यागुणम् वयम् |
दुर्लभो यस्य निरयः श्शाङ्कस्येव कल्मषम् || २-३६-२७ 
अथवा देवि दोषम् त्वं कंचित्पश्यसि राघवे |
तमद्य ब्रूहि तत्वैन तदा रोमो विवास्यताम् || २-३६-२८ 
अदुष्टस्य हि सम्त्यागः सत्पथे निरतस्य च |
निर्दहे दपि शक्रस्य द्युतिम् धर्मनिरोधनात् || २-३६-२९ 
तदलम् देवि रामस्य श्रिया विहतया त्वया |
लोकतोऽप् हि ते रक्ष्यः परिवादः शुभानने || २-३६-३० 
श्रुत्वा तु सिद्ध अर्थ वचो राजा श्रान्ततर स्वनः |
शोक उपहतया वाचा कैकेयीम् इदम् अब्रवीत् || २-३६-३१ 
एतद्वचो नेच्छ्सि पापवृत्ते |
हितम् न जानासि ममात्मनो वा |
आस्थाय मार्गम् कृपणम् कुचेष्टा |
चेष्टा हि ते साधुपदादपेता || २-३६-३२ 
अनुव्रजिष्याम्य् अहम् अद्य रामम् |
राज्यम् परित्यज्य सुखम् धनम् च |
सह एव राज्ञा भरतेन च त्वम् |
यथा सुखम् भुन्क्ष्व चिराय राज्यम् || २-३६-३३ 
महा मात्र वचः श्रुत्वा रामः दशरथम् तदा |
अन्वभाषत वाक्यम् तु विनयज्ञो विनीतवत् || २-३७-१ 
त्यक्त भोगस्य मे राजन् वने वन्येन जीवतः |
किम् कार्यम् अनुयात्रेण त्यक्त सन्गस्य सर्वतः || २-३७-२ 
यो हि दत्त्वा द्विप श्रेष्ठम् कक्ष्यायाम् कुरुते मनः |
रज्जु स्नेहेन किम् तस्य त्यजतः कुन्जर उत्तमम् || २-३७-३ 
तथा मम सताम् श्रेष्ठ किम् ध्वजिन्या जगत् पते |
सर्वाणि एव अनुजानामि चीराणि एव आनयन्तु मे || २-३७-४ 
खनित्र पिटके च उभे मम आनयत गच्चतः |
चतुर् दश वने वासम् वर्षाणि वसतः मम || २-३७-५ 
अथ चीराणि कैकेयी स्वयम् आहृत्य राघवम् |
उवाच परिधत्स्व इति जन ओघे निरपत्रपा || २-३७-६ 
स चीरे पुरुष व्याघ्रः कैकेय्याः प्रतिगृह्य ते |
सूक्ष्म वस्त्रम् अवक्षिप्य मुनि वस्त्राणि अवस्त ह || २-३७-७ 
लक्ष्मणः च अपि तत्र एव विहाय वसने शुभे |
तापसाच् चादने चैव जग्राह पितुर् अग्रतः || २-३७-८ 
अथ आत्म परिधान अर्थम् सीता कौशेय वासिनी |
समीक्ष्य चीरम् सम्त्रस्ता पृषती वागुराम् इव || २-३७-९ 
सा व्यपत्रपमाणा इव प्रतिगृह्य च दुर्मनाः |
गन्धर्व राज प्रतिमम् भर्तारम् इदम् अब्रवीत् || २-३७-१०
अश्रुसंपूर्ण्नेत्रा च धर्मज्ञा धर्मदर्शिनी |
गन्धर्वराजप्रतिमम् भर्तारमिदमब्रवीत् || २-३७-११ 
कथम् नु चीरम् बध्नन्ति मुनयो वन वासिनः |
इति ह्यकुशला सीता सामुमोह मुहुर्मुहुः || २-३७-१२ 
कृत्वा कण्ठे च सा चीरम् एकम् आदाय पाणिना |
तस्थौ हि अकुषला तत्र व्रीडिता जनक आत्मज || २-३७-१३ 
तस्याः तत् क्षिप्रम् आगम्य रामः धर्मभृताम् वरः |
चीरम् बबन्ध सीतायाः कौशेयस्य उपरि स्वयम् || २-३७-१४ 
रामम् प्रेक्ष्य तु सीतायाः बध्नन्तम् चीरमुत्तमम् |
अन्तःपुरगता नार्यो मुमुचुर्वारि नेत्रजम् || २-३७-१५ 
उचुश्च परमायस्ता रामम् ज्वलिततेजसम् |
वत्स नैवम् नियुक्तेयम् वनवासे मनस्विनी || २-३७-१६ 
पितुर्वाक्यानुरोधेन गतस्य विजनम् वनम् |
तावद्दर्शनमस्या नः सफलम् भवतु प्रभो || २-३७-१७ 
लक्ष्मणेन सहायेन वनम् गच्छस्व पुत्रक |
नेयमर्हति कल्याणी वस्तुम् तापसवद्वने || २-३७-१८ 
कुरु नो याचनाम् पुत्र! सीता तिष्ठतु भामिनी |
धर्मनित्यः स्वयम् स्थातुम् न हीदानीम् त्वमिच्छसि || २-३७-१९ 
तासामेवम्विधा वाचः शृण्वन् दशरथात्मजः |
बबन्धैव तदा चीरम् सीतया तुल्यशीलया || २-३७-२० 
चीरे गृहीते तु तया समीक्ष्य नृपतेर्गुरुः |
निवार्य सीताम् कैकेयीम् वसिष्ठो वाक्यमब्रवीत् || २-३७-२१ 
अतिप्रवृत्ते दुर्मेधे कैकेयि कुलपांसनि |
वञ्यित्वा च राजानम् न प्रमाणेऽवतिष्ठसे || २-३७-२२ 
न गन्तव्यम् वनम् देव्या सीतया शीलवर्जिते |
अनुष्ठास्यति रामस्य सीता प्रकृतमासनम् || २-३७-२३ 
आत्मा हि दाराः सर्वेषाम् दारसम्ग्रहवर्तिनाम् |
आत्मेयमिति रामस्य पालयिष्यति मेदिनीम् || २-३७-२४ 
अथ यास्यति वैदेही वनम् रामेण सम्गता |
वयमप्यनुयास्यामः पुरम् चेदम् गमिष्यति || २-३७-२५ 
अन्तपालाश्च यास्यन्ति सदारो यत्र राघवः |
सहोपजीव्यम् राष्ट्रम् च पुरम् च सपरिच्छदम् || २-३७-२६ 
भरतश्च सशत्रुघ्नश्चीरवासा वनेचरः |
वने वसन्तम् काकुत्थ्समनुवत्स्यति पूर्वजम् || २-३७-२७ 
ततह् शून्याम् गतजनाम् वसुधाम् पादपैः सह |
त्वमेका शाधि दुर्वृत्ता प्रजानामहिते स्थिता || २-३७-२८ 
न हि तद्भविता राष्ट्रम् यत्र रामो न भूपतिः |
तद्वनम् भविता राष्ट्रम् यत्र रामो निवत्स्यति || २-३७-२९ 
न ह्यदत्ताम् महीम् पित्रा भरतः शास्तुमर्हति |
त्वयि वा पुत्रवद्वस्तुम् यदि जातो महीपतेः || २-३७-३० 
यद्यपि त्वम् क्षितितलाद्गगनम् चोत्पतिष्यसि |
पितुर्व्ंशचरित्रज्ञः सोऽन्यथा न करिष्यति ||२-३७-३१ 
तत्त्वया पुत्रगर्धिन्या पुत्रस्य कृतमप्रियम् |
लोके हि स न विद्येत यो न राममनुव्रतः || २-३७-३२ 
द्रक्ष्यस्यद्यैव कैकेयि पशुव्याळमृगद्विजान् |
गच्छतः सह रामेण पादपांश्च तदुन्मुखान् || २-३७-३३ 
अथोत्तमान्याभरणानि देवि |
देहि स्नुषायै व्यपनीय चीरम् |
न चीरमस्याः प्रविधीयतेति |
न्यवारयत् तद्वसनम् वसिष्ठः || २-३७-३४ 
एकस्य रामस्य वने निवास |
स्त्वया वृतह् केकयराजपुत्रि |
विभूषितेयम् प्रतिकर्मनित्या |
वसत्वरण्ये सह राघवेण || २-३७-३५ 
यानैश्च मुख्यैः परिचारकैश्च |
सुसम्वृता गच्छतु राजपुत्री |
वस्रैश्च सर्वैः सहितैर्विधानै |
र्नेयम् वृता ते वरसम्प्रदाने || २-३७-३६ 
तस्मिंस्तथा जल्पति विप्रमुख्ये |
गुरौ नृपस्याप्रतिमप्रभावे |
नैव स्म सीता विनिवृत्तभावा |
प्रियस्य भर्तुः प्रतिकारकामा || २-३७-३७ 
इति वाल्मीकि रामायणे आदि काव्ये अयोध्य काण्डे सप्त त्रिंशः सर्गः 
तस्याम् चीरम् वसानायाम् नाथवत्याम् अनाथवत् |
प्रचुक्रोश जनः सर्वो धिग् त्वाम् दशरथम् तु इति || २-३८-१ 
तेन तत्र प्रणादेन दुःखितस्स महीपतिः |
चिच्छेद जीविते श्रद्धाम् धर्मे यशसि चात्मनः || २-३८-२ 
स निह्श्वस्य उष्णम् ऐक्ष्वाकः ताम् भार्याम् इदम् अब्रवीत् |
कैकेयि कुश चीरेण न सीता गन्तुम् अर्हति || २-३८-३ 
सुकुमारी च बाला च सततम् च सुखोचिता |
नेयम् वनस्य योग्येति सत्यमाह गुरुर्मम || २-३८-४ 
इयम् हि कश्यापकरोति किंचि |
त्तपस्विनी राजवरस्य कन्या |
या चीरमासाद्य जनस्य मध्ये |
स्थिता विसम्ज्ञा श्रमणीव काचित् || २-३८-५ 
चीराण्यसास्या जनकस्य कन्या |
नेयम् प्रतिज्ञा मम दत्तपूर्वा |
यथासुखम् गच्छतु राजपुत्री |
वनम् सम्ग्रा सह सर्वर्त्नैः || २-३८-६ 
अजीवनार्हेण मया नृशंसा |
कृता प्रतिज्ञा नियमेन तावत् |
त्वया हि बाल्यात् प्रतिपन्नमेतत् |
त्न्माम् दहेद् वेणुमिवात्मपुष्पम् || २-३८-७ 
रामेण यदि ते पा पे किंचित्कृतमशोभनम् |
अपकारः क इह ते वैदेह्या दर्शितोऽधमे || २-३८-८ 
मृगीवोत्फुल्लनयना मृदुशीला तपस्विनी |
अपकारम् कमिह ते करोति जनकात्मजा || २-३८-९ 
ननु पर्याप्तम् एतत् ते पापे राम विवासनम् |
किम् एभिः कृपणैः भूयः पातकैः अपि ते कृतैः || २-३८-१० 
प्रतिज्ञातम् मया तावत् त्वयोक्तम् देवि शृण्वता |
रामम् यदभिषेकाय त्वमिहाअत मब्रवीः || २-३८-११ 
तत्त्वेतत्समतिक्रम्य निरयम् गन्तुमिच्छसि |
मैथिलीमपि या हि त्व मीक्षसे चीरवासिनीम् || २-३८-१२ 
इतीव राजा विलपन्महात्मा |
शोकस्य नान्तम् स ददर्श किंचित् |
भृशातुरत्वाच्च पपात भूमौ |
तेनैव पुत्रव्यसनेन मग्नः || २-३८-१३ 
एवम् ब्रुवन्तम् पितरम् रामः सम्प्रस्थितः वनम् |
अवाक् शिरसम् आसीनम् इदम् वचनम् अब्रवीत् || २-३८-१४ 
इयम् धार्मिक कौसल्या मम माता यशस्विनी |
वृद्धा च अक्षुद्र शीला च न च त्वाम् देव गर्हिते || २-३८-१५ 
मया विहीनाम् वरद प्रपन्नाम् शोक सागरम् |
अदृष्ट पूर्व व्यसनाम् भूयः सम्मन्तुम् अर्हसि || २-३८-१६ 
पुत्रशोकम् यथा नर्चेत्त्वया पूज्येन पूजिता |
माम् हि संचिन्तयन्ती सा त्वयि जीवेत् तपस्विनी || २-३८-१७ 
इमाम् महा इन्द्र उपम जात गर्भिनीम् |
तथा विधातुम् जनमीम् मम अर्हसि |
यथा वनस्थे मयि शोक कर्शिता |
न जीवितम् न्यस्य यम क्षयम् व्रजेत् || २-३८-१८ 
रामस्य तु वचः श्रुत्वा मुनि वेष धरम् च तम् |
समीक्ष्य सह भार्याभी राजा विगत चेतनः || २-३९-१
न एनम् दुह्खेन सम्तप्तः प्रत्यवैक्षत राघवम् |
न च एनम् अभिसम्प्रेक्ष्य प्रत्यभाषत दुर्मनाः || २-३९-२ 
स मुहूर्तम् इव असम्ज्ञो दुह्खितः च मही पतिः |
विललाप महा बाहू रामम् एव अनुचिन्तयन् || २-३९-३ 
मन्ये खलु मया पूर्वम् विवत्सा बहवः कृताः |
प्राणिनो हिंसिता वा अपि तस्मात् इदम् उपस्थितम् || २-३९-४ 
न तु एव अनागते काले देहाच् च्यवति जीवितम् |
कैकेय्या क्लिश्यमानस्य मृत्युर् मम न विद्यते || २-३९-५
मो अहम् पावक सम्काशम् पश्यामि पुरतः स्थितम् |
विहाय वसने सूक्ष्मे तापस आच्चादम् आत्मजम् || २-३९-६ 
एकस्याः खलु कैकेय्याः कृते अयम् क्लिश्यते जनः |
स्व अर्थे प्रयतमानायाः संश्रित्य निकृतिम् त्विमाम् || २-३९-७ 
एवम् उक्त्वा तु वचनम् बाष्पेण पिहित ईक्ष्णह |
राम इति सकृद् एव उक्त्वा व्याहर्तुम् न शशाक ह || २-३९-८ 
सम्ज्ञाम् तु प्रतिलभ्य एव मुहूर्तात् स मही पतिः |
नेत्राभ्याम् अश्रु पूर्णाभ्याम् सुमन्त्रम् इदम् अब्रवीत् || २-३९-९ 
औपवाह्यम् रथम् युक्त्वा त्वम् आयाहि हय उत्तमैः |
प्रापय एनम् महा भागम् इतः जन पदात् परम् || २-३९-१० 
एवम् मन्ये गुणवताम् गुणानाम् फलम् उच्यते |
पित्रा मात्रा च यत् साधुर् वीरः निर्वास्यते वनम् || २-३९-११ 
राज्ञो वचनम् आज्ञाय सुमन्त्रः शीघ्र विक्रमः |
योजयित्वा आययौ तत्र रथम् अश्वैः अलम्कृतम् || २-३९-१२ 
तम् रथम् राज पुत्राय सूतः कनक भूषितम् |
आचचक्षे अन्जलिम् कृत्वा युक्तम् परम वाजिभिः || २-३९-१३ 
राजा सत्वरम् आहूय व्यापृतम् वित्त संचये |
उवाच देश कालज्ञो निश्चितम् सर्वतः शुचि || २-३९-१४ 
वासांसि च महा अर्हाणि भूषणानि वराणि च |
वर्षाणि एतानि सम्ख्याय वैदेह्याः क्षिप्रम् आनय || २-३९-१५ 
नर इन्द्रेण एवम् उक्तः तु गत्वा कोश गृहम् ततः |
प्रायच्चत् सर्वम् आहृत्य सीतायै क्षिप्रम् एव तत् || २-३९-१६ 
सा सुजाता सुजातानि वैदेही प्रस्थिता वनम् |
भूषयाम् आस गात्राणि तैः विचित्रैः विभूषणैः || २-३९-१७ 
व्यराजयत वैदेही वेश्म तत् सुविभूषिता |
उद्यतः अंशुमतः काले खम् प्रभा इव विवस्वतः || २-३९-१८ 
ताम् भुजाभ्याम् परिष्वज्य श्वश्रूर् वचनम् अब्रवीत् |
अनाचरन्तीम् कृपणम् मूध्नि उपाघ्राय मैथिलीम् || २-३९-१९ 
असत्यः सर्व लोके अस्मिन् सततम् सत्कृताः प्रियैः |
भर्तारम् न अनुमन्यन्ते विनिपात गतम् स्त्रियः || २-३९-२० 
एष स्वभावो नारीणामनुभूय पुरा सुखम् |
अल्पामप्यापदम् प्राप्य दुष्यन्ति प्रजहत्यपि || २-३९-२१ 
असत्यशीला विकृता दुर्र्गाह्याहृदयास्तथा |
युवत्यः पापसम्कल्पाः क्षणमात्राद्विरागिणः || २-३९-२२ 
न कुलम् न कृतम् विद्या न दत्तम् नापि सम्ग्रहः |
स्त्रीणाम् गृह्णाति हृदयमनित्यहृदया हि ताः || २-३९-२३ 
साध्वीनाम् हि स्थितानाम् तु शीले सत्ये श्रुते शमे |
स्त्रीणाम् पवित्रम् परमम् पतिरेको विशिष्यते || २-३९-२४ 
स त्वया न अवमन्तव्यः पुत्रः प्रव्राजितः मम |
तव दैवतम् अस्तु एष निर्धनः सधनो अपि वा || २-३९-२५ 
विज्ञाय वचनम् सीता तस्या धर्म अर्थ सम्हितम् |
कृत अन्जलिर् उवाच इदम् श्वश्रूम् अभिमुखे स्थिता || २-३९-२६ 
करिष्ये सर्वम् एव अहम् आर्या यद् अनुशास्ति माम् |
अभिज्ञा अस्मि यथा भर्तुर् वर्तितव्यम् श्रुतम् च मे || २-३९-२७ 
न माम् असज् जनेन आर्या समानयितुम् अर्हति |
धर्मात् विचलितुम् न अहम् अलम् चन्द्रात् इव प्रभा || २-३९-२८ 
न अतन्त्री वाद्यते वीणा न अचक्रः वर्तते रथः |
न अपतिः सुखम् एधते या स्यात् अपि शत आत्मजा || २-३९-२९ 
मितम् ददाति हि पिता मितम् माता मितम् सुतः |
अमितस्य हि दातारम् भर्तारम् का न पूजयेत् || २-३९-३० 
सा अहम् एवम् गता श्रेष्ठा श्रुत धर्म पर अवरा |
आर्ये किम् अवमन्येयम् स्त्रीणाम् भर्ता हि दैवतम् || २-३९-३१ 
सीताया वचनम् श्रुत्वा कौसल्या हृदयम् गमम् |
शुद्ध सत्त्वा मुमोच अश्रु सहसा दुह्ख हर्षजम् || २-३९-३२ 
ताम् प्रान्जलिर् अभिक्रम्य मातृ मध्ये अतिसत्कृताम् |
रामः परम धर्मज्ञो मातरम् वाक्यम् अब्रवीत् || २-३९-३३ 
अम्ब मा दुह्खिता भूस् त्वम् पश्य त्वम् पितरम् मम |
क्षयो हि वन वासस्य क्षिप्रम् एव भविष्यति || २-३९-३४ 
सुप्तायाः ते गमिष्यन्ति नव वर्षाणि पन्च च |
सा समग्रम् इह प्राप्तम् माम् द्रक्ष्यसि सुहृद् वृतम् || २-३९-३५ 
एतावद् अभिनीत अर्थम् उक्त्वा स जननीम् वचः |
त्रयः शत शत अर्धा हि ददर्श अवेक्ष्य मातरः || २-३९-३६ 
ताः च अपि स तथैव आर्ता मातृऋर् दशरथ आत्मजः |
धर्म युक्तम् इदम् वाक्यम् निजगाद कृत अन्जलिः || २-३९-३७ 
सम्वासात् परुषम् किंचित् अज्ञानात् वा अपि यत् कृतम् |
तन् मे समनुजानीत सर्वाः च आमन्त्रयामि वः || २-३९-३८ 
वचनम् राघवस्यैतद्धर्मयुक्तम् समाहितम् |
शुश्रुवु स्ताः स्त्रियम् सर्वाः शोकोपहतचेतसः || २-३९-३९ 
जज्ञे अथ तासाम् सम्नादः क्रौन्चीनाम् इव निह्स्वनः |
मानव इन्द्रस्य भार्याणाम् एवम् वदति राघवे || २-३९-४० 
मुरज पणव मेघ घोषव |
द्दशरथ वेश्म बभूव यत् पुरा |
विलपित परिदेवन आकुलम् |
व्यसन गतम् तत् अभूत् सुदुह्खितम् || २-३९-४१ 
इति वाल्मीकि रामायणे आदि काव्ये अयोध्य काण्डे एको न चत्वारिंशः सर्गः 
अथ रामः च सीता च लक्ष्मणः च कृत अन्जलिः |
उपसम्गृह्य राजानम् चक्रुर् दीनाः प्रदक्षिणम् || २-४०-१ 
तम् च अपि समनुज्ञाप्य धर्मज्ञः सीतया सह |
राघवः शोक सम्मूढो जननीम् अभ्यवादयत् || २-४०-२ 
अन्वक्षम् लक्ष्मणो भ्रातुः कौसल्याम् अभ्यवादयत् |
अथ मातुः सुमित्राया जग्राह चरणौ पुनः || २-४०-३ 
तम् वन्दमानम् रुदती माता सौमित्रिम् अब्रवीत् |
हित कामा महा बाहुम् मूर्ध्नि उपाघ्राय लक्ष्मणम् || २-४०-४ 
सृष्टः त्वम् वन वासाय स्वनुरक्तः सुहृज् जने |
रामे प्रमादम् मा कार्षीः पुत्र भ्रातरि गच्चति || २-४०-५ 
व्यसनी वा समृद्धो वा गतिर् एष तव अनघ |
एष लोके सताम् धर्मः यज् ज्येष्ठ वशगो भवेत् || २-४०-६ 
इदम् हि वृत्तम् उचितम् कुलस्य अस्य सनातनम् |
दानम् दीक्षा च यज्ञेषु तनु त्यागो मृधेषु च || २-४०-७ 
लक्स्मणम् त्वेवम्क्त्वा सा संसिद्धम् प्रियराघवम् |
सुमित्रा गच्छ गच्छेति पुनः पुनरुवाच तम् || २-४०-८ 
रामम् दशरथम् विद्धि माम् विद्धि जनक आत्मजाम् |
अयोध्याम् अटवीम् विद्धि गच्च तात यथा सुखम् || २-४०-९ 
ततः सुमन्त्रः काकुत्स्थम् प्रान्जलिर् वाक्यम् अब्रवीत् |
विनीतः विनयज्ञः च मातलिर् वासवम् यथा || २-४०-१० 
रथम् आरोह भद्रम् ते राज पुत्र महा यशः |
क्षिप्रम् त्वाम् प्रापयिष्यामि यत्र माम् राम वक्ष्यसि || २-४०-११ 
चतुर् दश हि वर्षाणि वस्तव्यानि वने त्वया |
तानि उपक्रमितव्यानि यानि देव्या असि चोदितः || २-४०-१२ 
तम् रथम् सूर्य सम्काशम् सीता हृष्टेन चेतसा |
आरुरोह वर आरोहा कृत्वा अलम्कारम् आत्मनः || २-४०-१३ 
तथैव आयुध जातानि भ्रातृभ्याम् कवचानि च |
रथ उपस्थे प्रतिन्यस्य सचर्म कठिनम् च तत् || २-४०-१४ 
वनवासम् हि सम्ख्यय वासांस्याभरणानि च |
भर्तारमनुगच्छन्त्यै सीतायै श्वशुरो ददौ || २-४०-१५ 
तथैवायुधजालानि भ्रातृभ्याम् कवचानि च |
रथोपस्थे प्रतिन्यस्य सचर्म कठिनम् च तत् || २-४०-१६
सीता तृतीयान् आरूढान् दृष्ट्वा धृष्टम् अचोदयत् |
सुमन्त्रः सम्मतान् अश्वान् वायु वेग समान् जवे || २-४०-१७ 
प्रयाते तु महा अरण्यम् चिर रात्राय राघवे |
बभूव नगरे मूर्च्चा बल मूर्च्चा जनस्य च || २-४०-१८ 
तत् समाकुल सम्भ्रान्तम् मत्त सम्कुपित द्विपम् |
हय शिन्जित निर्घोषम् पुरम् आसीन् महा स्वनम् || २-४०-१९ 
ततः सबाल वृद्धा सा पुरी परम पीडिता |
रामम् एव अभिदुद्राव घर्म आर्तः सलिलम् यथा || २-४०-२० 
पार्श्वतः पृष्ठतः च अपि लम्बमानाः तत् उन्मुखाः |
बाष्प पूर्ण मुखाः सर्वे तम् ऊचुर् भृश दुह्खिताः || २-४०-२१ 
सम्यच्च वाजिनाम् रश्मीन् सूत याहि शनैः शनैः |
मुखम् द्रक्ष्यामि रामस्य दुर्दर्शम् नो भविष्यति || २-४०-२२ 
आयसम् हृदयम् नूनम् राम मातुर् असंशयम् |
यद् देव गर्भ प्रतिमे वनम् याति न भिद्यते || २-४०-२३ 
कृत कृत्या हि वैदेही चाया इव अनुगता पतिम् |
न जहाति रता धर्मे मेरुम् अर्क प्रभा यथा || २-४०-२४ 
अहो लक्ष्मण सिद्ध अर्थः सतताम् प्रिय वादिनम् |
भ्रातरम् देव सम्काशम् यः त्वम् परिचरिष्यसि || २-४०-२५ 
महति एषा हि ते सिद्धिर् एष च अभ्युदयो महान् |
एष स्वर्गस्य मार्गः च यद् एनम् अनुगच्चसि || २-४०-२६ 
एवम् वदन्तः ते सोढुम् न शेकुर् बाष्पम् आगतम् |
अथ राजा वृतः स्त्रीभिर् दीनाभिर् दीन चेतनः || २-४०-२७ 
अथ राजा वृतः स्त्रीभिर्दीनाभिर्दीनचेतनः |
निर्जगाम प्रियम् पुत्रम् द्रक्ष्यामि इति ब्रुवन् गृहात् || २-४०-२८ 
शुश्रुवे च अग्रतः स्त्रीनाम् रुदन्तीनाम् महा स्वनः |
यथा नादः करेणूनाम् बद्धे महति कुन्जरे || २-४०-२९ 
पिता च राजा काकुत्स्थः श्रीमान् सन्नः तदा बभौ |
परिपूर्णः शशी काले ग्रहेण उपप्लुतः यथा || २-४०-३० 
स च श्रीमानचिन्त्यात्मा रामो दशरथात्मजः |
सूतम् संचोदयामास त्वरितम् वाह्यतामिति || २-४०-३१ 
रामो याहीति सूतम् तम् तिष्ठेति स जनस्तदा |
उभयम् नाशकत्सूतः कर्तुमध्वनि चोदितः || २-४०-३२ 
निर्गच्छति महाबाहौ रामे पौरजनाश्रुभिः |
पतितैरभ्यवहितम् प्रशशाम महीरजः || २-४०-३३ 
रुदिताश्रुपरिद्यूनम् हाहाकृतमचेतनम् |
प्रयाणे राघवस्यासीत्पुरम् परमपीडितम् || २-४०-३४ 
सुस्राव नयनैः स्त्रीणामस्रमायाससम्भवम् |
मीनसम्क्षोभचलितैः सलिलम् पङ्कजैरिव || २-४०-३५ 
दृष्ट्वा तु नृपतिः श्रीमानेकचित्तगतम् पुरम् |
निपपातैव दुःखेन हतमूल इव द्रुमः || २-४०-३६ 
ततओ हल हला शब्दो जज्ञे रामस्य पृष्ठतः |
नराणाम् प्रेक्ष्य राजानम् सीदन्तम् भृश दुह्खितम् || २-४०-३७ 
हा राम इति जनाः केचित् राम माता इति च अपरे |
अन्तः पुरम् समृद्धम् च क्रोशन्तम् पर्यदेवयन् || २-४०-३८ 
अन्वीक्षमाणो रामः तु विषण्णम् भ्रान्त चेतसम् |
राजानम् मातरम् चैव ददर्श अनुगतौ पथि || २-४०-३९ 
स बद्ध इव पाशेन किशोरो मातरम् यथा |
धर्मपाशेन सम्क्षिप्तः प्रकाशम् नाभुदैक्षत || २-४०-४० 
पदातिनौ च यान अर्हाव् अदुह्ख अर्हौ सुख उचितौ |
दृष्ट्वा संचोदयाम् आस शीघ्रम् याहि इति सारथिम् || २-४०-४१ 
न हि तत् पुरुष व्याघ्रः दुह्खदम् दर्शनम् पितुः |
मातुः च सहितुम् शक्तः तोत्र अर्दितैव द्विपः || २-४०-४२ 
प्रत्यगारमिवायान्ती वत्सला वत्सकारणात् |
बद्धवत्सा यथा धेनू राममाताभ्याधावत || २-४०-४३ 
तथा रुदन्तीम् कौसल्याम् रथम् तम् अनुधावतीम् |
क्रोशन्तीम् राम राम इति हा सीते लक्ष्मण इति च || २-४०-४४
रामलक्ष्मणसीतार्थम् स्रवन्तीम् वारि नेत्रजम् |
असकृत् प्रैक्षत तदा नृत्यन्तीम् इव मातरम् || २-४०-४५ 
तिष्ठ इति राजा चुक्रोष याहि याहि इति राघवः |
सुमन्त्रस्य बभूव आत्मा चक्रयोः इव च अन्तरा || २-४०-४६ 
न अश्रौषम् इति राजानम् उपालब्धो अपि वक्ष्यसि |
चिरम् दुह्खस्य पापिष्ठम् इति रामः तम् अब्रवीत् || २-४०-४७ 
रामस्य स वचः कुर्वन्न् अनुज्ञाप्य च तम् जनम् |
व्रजतः अपि हयान् शीघ्रम् चोदयाम् आस सारथिः || २-४०-४८ 
न्यवर्तत जनो राज्ञो रामम् कृत्वा प्रदक्षिणम् |
मनसा अपि अश्रु वेगैः च न न्यवर्तत मानुषम् || २-४०-४९ 
यम् इच्चेत् पुनर् आयान्तम् न एनम् दूरम् अनुव्रजेत् |
इति अमात्या महा राजम् ऊचुर् दशरथम् वचः || २-४०-५० 
तेषाम् वचः सर्व गुण उपपन्नम् |
प्रस्विन्न गात्रः प्रविषण्ण रूपः |
निशम्य राजा कृपणः सभार्यो |
व्यवस्थितः तम् सुतम् ईक्षमाणः || २-४०-५१ 
इति वाल्मीकि रामायणे आदि काव्ये अयोध्य काण्डे चत्वारिंशः सर्गः 
तस्मिंस्तु पुरुषव्याघ्रे विनिर्याति कृताञ्जलौ |
आर्तशब्दोऽथ सम्जज्ञे स्त्रीणामन्तह्पुते तदा || २-४१-१ 
अनाथस्य जनस्य अस्य दुर्बलस्य तपस्विनः |
यो गतिम् शरणम् च आसीत् स नाथः क्व नु गच्चति || २-४१-२ 
न क्रुध्यति अभिशस्तः अपि क्रोधनीयानि वर्जयन् |
क्रुद्धान् प्रसादयन् सर्वान् सम दुह्खः क्व गच्चति || २-४१-३ 
कौसल्यायाम् महा तेजा यथा मातरि वर्तते |
तथा यो वर्तते अस्मासु महात्मा क्व नु गच्चति || २-४१-४ 
कैकेय्या क्लिश्यमानेन राज्ञा संचोदितः वनम् |
परित्राता जनस्य अस्य जगतः क्व नु गच्चति || २-४१-५ 
अहो निश्चेतनो राजा जीव लोकस्य सम्प्रियम् |
धर्म्यम् सत्य व्रतम् रामम् वन वासो प्रवत्स्यति || २-४१-६ 
इति सर्वा महिष्यः ता विवत्साइव धेनवः |
रुरुदुः चैव दुह्ख आर्ताः सस्वरम् च विचुक्रुशुः || २-४१-७ 
स तम् अन्तः पुरे घोरम् आर्त शब्दम् मही पतिः |
पुत्र शोक अभिसम्तप्तः श्रुत्वा च आसीत् सुदुह्खितः || २-४१-८ 
न अग्नि होत्राणि अहूयन्त सूर्यः च अन्तर् अधीयत |
व्यसृजन् कवलान् नागा गावो वत्सान् न पाययन् || २-४१-९ 
व्यसृजन् कबलान्नागा गावो वत्सान्न पाययन् |
पुत्रम् प्रथमजम् लब्ध्वा जननी नाभ्यनन्दत || २-४१-१० 
त्रिशन्कुर् लोहित अन्गः च बृहस्पति बुधाव् अपि |
दारुणाः सोमम् अभ्येत्य ग्रहाः सर्वे व्यवस्थिताः || २-४१-११ 
नक्षत्राणि गत अर्चीम्षि ग्रहाः च गत तेजसः |
विशाखाः च सधूमाः च नभसि प्रचकाशिरे || २-४१-१२ 
कालिकानिलवेगेन महोदधिरिवोत्थितः |
रामे वनम् प्रव्रजिते नगरम् प्रचचाल तत् || २-४१-१३ 
दिशः पर्याकुलाः सर्वा स्तिमिरेणेव सम्वृताः |
न ग्रहो नापि नक्षत्रं प्रचकाशे न किंचन || २-४१-१४ 
अकस्मान् नागरः सर्वो जनो दैन्यम् उपागमत् |
आहारे वा विहारे वा न कश्चित् अकरोन् मनः || २-४१-१५ 
शोकपर्यायसन्तप्तः सततं दीर्घमुच्छ्वसन् |
अयोध्यायाम् जनः सर्वः शुशोच जगतीपतिम् || २-४१-१६ 
बाष्प पर्याकुल मुखो राज मार्ग गतः जनः |
न हृष्टः लक्ष्यते कश्चित् सर्वः शोक परायणः || २-४१-१७ 
न वाति पवनः शीतः न शशी सौम्य दर्शनः |
न सूर्यः तपते लोकम् सर्वम् पर्याकुलम् जगत् || २-४१-१८ 
अनर्थिनः सुताः स्त्रीणाम् भर्तारः भ्रातरः तथा |
सर्वे सर्वम् परित्यज्य रामम् एव अन्वचिन्तयन् || २-४१-१९ 
ये तु रामस्य सुहृदः सर्वे ते मूढ चेतसः |
शोक भारेण च आक्रान्ताः शयनम् न जुहुस् तदा || २-४१-२० 
ततः तु अयोध्या रहिता महात्मना |
पुरंदरेण इव मही सपर्वता |
चचाल घोरम् भय भार पीडिता |
सनाग योध अश्व गणा ननाद च || २-४१-२१ 
यावत् तु निर्यतः तस्य रजो रूपम् अदृश्यत |
न एव इक्ष्वाकु वरः तावत् सम्जहार आत्म चक्षुषी || २-४२-१ 
यावद् राजा प्रियम् पुत्रम् पश्यति अत्यन्त धार्मिकम् |
तावद् व्यवर्धत इव अस्य धरण्याम् पुत्र दर्शने || २-४२-२ 
न पश्यति रजो अपि अस्य यदा रामस्य भूमिपः |
तदा आर्तः च विषण्णः च पपात धरणी तले || २-४२-३ 
तस्य दक्षिणम् अन्वगात् कौसल्या बाहुम् अन्गना |
वामम् च अस्य अन्वगात् पार्श्वम् कैकेयी भरत प्रिया || २-४२-४ 
ताम् नयेन च सम्पन्नो धर्मेण निवयेन च |
उवाच राजा कैकेयीम् समीक्ष्य व्यथित इन्द्रियः || २-४२-५ 
कैकेयि मा मम अन्गानि स्प्राक्षीस् त्वम् दुष्ट चारिणी |
न हि त्वाम् द्रष्टुम् इच्चामि न भार्या न च बान्धवी || २-४२-६ 
ये च त्वाम् उपजीवन्ति न अहम् तेषाम् न ते मम |
केवल अर्थ पराम् हि त्वाम् त्यक्त धर्माम् त्यजाम्य् अहम् || २-४२-७ 
अगृह्णाम् यच् च ते पाणिम् अग्निम् पर्यणयम् च यत् |
अनुजानामि तत् सर्वम् अस्मिम्ल् लोके परत्र च || २-४२-८ 
भरतः चेत् प्रतीतः स्यात् राज्यम् प्राप्य इदम् अव्ययम् |
यन् मे स दद्यात् पित्र् अर्थम् मा मा तत् दत्तम् आगमत् || २-४२-९ 
अथ रेणु समुध्वस्तम् तम् उत्थाप्य नर अधिपम् |
न्यवर्तत तदा देवी कौसल्या शोक कर्शिता || २-४२-१० 
हत्वा इव ब्राह्मणम् कामात् स्पृष्ट्वा अग्निम् इव पाणिना |
अन्वतप्यत धर्म आत्मा पुत्रम् संचिन्त्य तापसम् || २-४२-११ 
निवृत्य एव निवृत्य एव सीदतः रथ वर्त्मसु |
राज्ञो न अतिबभौ रूपम् ग्रस्तस्य अंशुमतः यथा || २-४२-१२ 
विललाप च दुह्ख आर्तः प्रियम् पुत्रम् अनुस्मरन् |
नगर अन्तम् अनुप्राप्तम् बुद्ध्वा पुत्रम् अथ अब्रवीत् || २-४२-१३ 
वाहनानाम् च मुख्यानाम् वहताम् तम् मम आत्मजम् |
पदानि पथि दृश्यन्ते स महात्मा न दृश्यते || २-४२-१४ 
स नूनम् क्वचित् एव अद्य वृक्ष मूलम् उपाश्रितः |
काष्ठम् वा यदि वा अश्मानम् उपधाय शयिष्यते || २-४२-१५
उत्थास्यति च मेदिन्याः कृपणः पांशु गुण्ठितः |
विनिह्श्वसन् प्रस्रवणात् करेणूनाम् इव ऋषभः || २-४२-१६ 
उत्थास्यति च मेदिन्याः कृपणः पांसुगुण्ठितः |
विनिःस्वसन् प्रस्रवणात्क रेणूनामि वर्ष्भः || २-४२-१७ 
द्रक्ष्यन्ति नूनम् पुरुषा दीघ बाहुम् वने चराः |
रामम् उत्थाय गच्चन्तम् लोक नाथम् अनाथवत् || २-४२-१८ 
सा नुनं जनकस्येष्टा सुता सुखसदेचिता |
कण्टकाक्रमण क्लान्तावनमद्य गमिष्यति || २-४२-१९ 
अनभिज्ञा वनानाम् सा नूनम् भयमुपैष्यति |
श्वापदान्र्धितम् श्रुत्वा गमिभीरम् रोमहर्ष्णम् || २-४२-२० 
सकामा भवकैकेयि विधवा राज्य मावस |
न हि तम् पुरुष व्याघ्रम् विना जीवितुम् उत्सहे || २-४२-२१ 
इति एवम् विलपन् राजा जन ओघेन अभिसम्वृतः |
अपस्नातैव अरिष्टम् प्रविवेश पुर उत्तमम् || २-४२-२२ 
शून्य चत्वर वेश्म अन्ताम् सम्वृत आपण देवताम् |
क्लान्त दुर्बल दुह्ख आर्ताम् न अत्याकीर्ण महा पथाम् |
ताम् अवेक्ष्य पुरीम् सर्वाम् रामम् एव अनुचिन्तयन् |
विलपन् प्राविशद् राजा गृहम् सूर्यैव अम्बुदम् || २-४२-२३ 
महा ह्रदम् इव अक्षोभ्यम् सुपर्णेन हृत उरगम् |
रामेण रहितम् वेश्म वैदेह्या लक्ष्मणेन च || २-४२-२४ 
अथ गद्गदशब्दस्तु विलपन्मनुजाधिपः |
उवाच मृदुमन्धार्थम् वचनम् दीन मस्वरम् || २-४२-२५ 
कौसल्याया गृहम् शीघ्रम् राम मातुर् नयन्तु माम् |
इति ब्रुवन्तम् राजानम् अनयन् द्वार दर्शितः || २-४२-२६ 
इति ब्रुवन्तम् राजान मनयन् द्वार्दर्शिनः |
कौसल्याया गृहम् तत्र न्यवेश्यत विनीतवत् || २-४२-२७ 
ततः तत्र प्रविष्टस्य कौसल्याया निवेशनम् |
अधिरुह्य अपि शयनम् बभूव लुलितम् मनः || २-४२-२८ 
पुत्रद्वयविहीनम् च स्नुषयापि विवर्जितम् |
अपश्यद्भवनम् राजा नष्टचन्ध्रमिवाम्बरम् || २-४२-२९ 
तच् च दृष्ट्वा महा राजो भुजम् उद्यम्य वीर्यवान् |
उच्चैः स्वरेण चुक्रोश हा राघव जहासि माम् || २-४२-३० 
सुखिता बत तम् कालम् जीविष्यन्ति नर उत्तमाः |
परिष्वजन्तः ये रामम् द्रक्ष्यन्ति पुनर् आगतम् || २-४२-३१ 
अथ रात्र्याम् प्रपन्नायाम् कालरात्र्यामिआत्मनः |
अर्धरात्रे दशरथह् कौसल्यामिदमब्रवीत् || २-४२-३२ 
रामम् मेऽनुगता दृष्टिरद्यापि न निवर्तते |
न त्वाम् पश्यामि कौसल्ये साधु माम् पाणिना स्पृश || २-४२-३३ 
तम् रामम् एव अनुविचिन्तयन्तम् |
समीक्ष्य देवी शयने नर इन्द्रम् |
उप उपविश्य अधिकम् आर्त रूपाउप |
विनिह्श्वसन्ती विललाप कृच्च्रम् || २-४२-३४ 
इति वाल्मीकि रामायणे आदि काव्ये अयोध्य काण्डे द्विचत्वारिंशः सर्गः 
ततः समीक्ष्य शयने सन्नम् शोकेन पार्थिवम् |
कौसल्या पुत्र शोक आर्ता तम् उवाच मही पतिम् || २-४३-१ 
राघवो नर शार्दूल विषम् उप्त्वा द्विजिह्ववत् |
विचरिष्यति कैकेयी निर्मुक्ता इव हि पन्नगी || २-४३-२ 
विवास्य रामम् सुभगा लब्ध कामा समाहिता |
त्रासयिष्यति माम् भूयो दुष्ट अहिर् इव वेश्मनि || २-४३-३ 
अथ स्म नगरे रामः चरन् भैक्षम् गृहे वसेत् |
काम कारः वरम् दातुम् अपि दासम् मम आत्मजम् || २-४३-४ 
पातयित्वा तु कैकेय्या रामम् स्थानात् यथा इष्टतः |
प्रदिष्टः रक्षसाम् भागः पर्वणि इव आहित अग्निना || २-४३-५ 
गज राज गतिर् वीरः महा बाहुर् धनुर् धरः |
वनम् आविशते नूनम् सभार्यः सह लक्ष्मणः || २-४३-६ 
वने तु अदृष्ट दुह्खानाम् कैकेय्या अनुमते त्वया |
त्यक्तानाम् वन वासाय का न्व् अवस्था भविष्यति || २-४३-७ 
ते रत्न हीनाः तरुणाः फल काले विवासिताः |
कथम् वत्स्यन्ति कृपणाः फल मूलैः कृत अशनाः || २-४३-८ 
अपि इदानीम् स कालः स्यान् मम शोक क्षयः शिवः |
सभार्यम् यत् सह भ्रात्रा पश्येयम् इह राघवम् || २-४३-९ 
श्रुत्वा एव उपस्थितौ वीरौ कदा अयोध्या भविष्यति |
यशस्विनी हृष्ट जना सूच्च्रित ध्वज मालिनी || २-४३-१० 
कदा प्रेक्ष्य नर व्याघ्राव् अरण्यात् पुनर् आगतौ |
नन्दिष्यति पुरी हृष्टा समुद्रैव पर्वणि || २-४३-११ 
कदा अयोध्याम् महा बाहुः पुरीम् वीरः प्रवेक्ष्यति |
पुरः कृत्य रथे सीताम् वृषभो गो वधूम् इव || २-४३-१२ 
कदा प्राणि सहस्राणि राज मार्गे मम आत्मजौ |
लाजैः अवकरिष्यन्ति प्रविशन्ताव् अरिम् दमौ || २-४३-१३ 
प्रविशनौ कदाऽपियोध्याम् द्रक्ष्यामि शुभकुण्डता |
उदग्रायुधनिस्त्रींशौ सशृङ्गाविव पर्वतौ || २-४३-१४ 
कदा सुमनसः कन्या द्विजातीनाम् फलानि च |
प्रदिशन्त्यः पुरीम् हृष्टाः करिष्यन्ति प्रदक्षिणम् || २-४३-१५ 
कदा परिणतः बुद्ध्या वयसा च अमर प्रभः |
अभ्युपैष्यति धर्मज्ञः त्रिवर्षैव माम् ललन् || २-४३-१६ 
निह्संशयम् मया मन्ये पुरा वीर कदर्यया |
पातु कामेषु वत्सेषु मातृऋणाम् शातिताः स्तनाः || २-४३-१७ 
सा अहम् गौर् इव सिम्हेन विवत्सा वत्सला कृता |
कैकेय्या पुरुष व्याघ्र बाल वत्सा इव गौर् बलात् || २-४३-१८ 
न हि तावद् गुणैः जुष्टम् सर्व शास्त्र विशारदम् |
एक पुत्रा विना पुत्रम् अहम् जीवितुम् उत्सहे || २-४३-१९ 
न हि मे जीविते किंचित् सामर्थम् इह कल्प्यते |
अपश्यन्त्याः प्रियम् पुत्रम् महा बाहुम् महा बलम् || २-४३-२० 
अयम् हि माम् दीपयते समुत्थितः |
तनूज शोक प्रभवो हुत अशनः |
महीम् इमाम् रश्मिभिर् उत्तम प्रभो |
यथा निदाघे भगवान् दिवा करः || २-४३-२१ 
विलपन्तीम् तथा ताम् तु कौसल्याम् प्रमद उत्तमाम् |
इदम् धर्मे स्थिता धर्म्यम् सुमित्रा वाक्यम् अब्रवीत् || २-४४-१ 
तव आर्ये सद् गुणैः युक्तः पुत्रः स पुरुष उत्तमः |
किम् ते विलपितेन एवम् कृपणम् रुदितेन वा || २-४४-२ 
यः तव आर्ये गतः पुत्रः त्यक्त्वा राज्यम् महा बलः |
साधु कुर्वन् महात्मानम् पितरम् सत्य वादिनाम् || २-४४-३
शिष्टैः आचरिते सम्यक् शश्वत् प्रेत्य फल उदये |
रामः धर्मे स्थितः श्रेष्ठो न स शोच्यः कदाचन || २-४४-४ 
वर्तते च उत्तमाम् वृत्तिम् लक्ष्मणो अस्मिन् सदा अनघः |
दयावान् सर्व भूतेषु लाभः तस्य महात्मनः || २-४४-५ 
अरण्य वासे यद् दुह्खम् जानती वै सुख उचिता |
अनुगच्चति वैदेही धर्म आत्मानम् तव आत्मजम् || २-४४-६ 
कीर्ति भूताम् पताकाम् यो लोके भ्रामयति प्रभुः |
दम सत्य व्रत परः किम् न प्राप्तः तव आत्मजः || २-४४-७ 
व्यक्तम् रामस्य विज्ञाय शौचम् माहात्म्यम् उत्तमम् |
न गात्रम् अंशुभिः सूर्यः सम्तापयितुम् अर्हति || २-४४-८ 
शिवः सर्वेषु कालेषु काननेभ्यो विनिह्सृतः |
राघवम् युक्त शीत उष्णः सेविष्यति सुखो अनिलः || २-४४-९ 
शयानम् अनघम् रात्रौ पिता इव अभिपरिष्वजन् |
रश्मिभिः संस्पृशन् शीतैः चन्द्रमा ह्लादयिष्यति || २-४४-१० 
ददौ च अस्त्राणि दिव्यानि यस्मै ब्रह्मा महा ओजसे |
दानव इन्द्रम् हतम् दृष्ट्वा तिमि ध्वज सुतम् रणे || २-४४-११
स शूरः पुरुषव्याघ्रः स्वबाहुबलमाश्रितः |
असन्त्रस्तोऽ प्यरण्यस्थो वेश्मनीव निवत्स्यति || २-४४-१२ 
यस्येषुपदमासाद्य विनाशम् यान्ति शत्रवः |
कथम् न प्ऱ्^थिवी तस्य शासने स्थातुमर्हति || २-४४-१३ 
या श्रीःशौर्यम् च रामस्य या च कल्याणसत्वता |
निवृत्तारण्यवासः स्वं क्षिप्रम् राज्यमवाप्स्यति || २-४४-१४ 
सूर्यस्यापि भवेत्सूर्योह्यग्नेरग्निः प्रभोः प्रभोः |
श्रियश्च श्रीर्भवेदग्र्या कीर्त्याः क्षमाक्षमा || २-४४-१५
दैवतम् दैवतानाम् च भूतानाम् भूतसत्तमः |
तस्य केह्यगुणा देवि वने वा प्यथवा पुरे || २-४४-१६ 
पृथिव्या सह वैदेह्या श्रिया च पुरुष ऋषभः |
क्षिप्रम् तिसृभिर् एताभिः सह रामः अभिषेक्ष्यते || २-४४-१७ 
दुह्खजम् विसृजन्ति अस्रम् निष्क्रामन्तम् उदीक्ष्य यम् |
समुत्स्रक्ष्यसि नेत्राभ्याम् क्षिप्रम् आनन्दजम् पयः || २-४४-१८
कुशचीरधरम् देवम् गच्छन्तमपराजितम् |
सीतेवानुगता लक्ष्मीस्तस्य किम् नाम दुर्लभम् || २-४४-१९ 
धनुर्ग्रहवरो यस्य बाणखड्गास्त्रभृत्स्वयम् |
लक्ष्मणोव्रजति ह्यग्रे तस्य किम् नाम दुर्लभम् || २-४४-२० 
निवृत्तवनवासम् तम् द्रष्टासि पुनरागतम् |
जहिशोकम् च मोहम् च देवि सत्यम् ब्रवीमि ते || २-४४-२१ 
शिरसा चरणावेतौ वन्दमानमनिन्दिते |
पुनर्द्रक्ष्यसि कल्याणि! पुत्रं चन्द्रमिवोदितम् || २-४४-२२ 
पुनः प्रविष्टम् द्ऱ्^ष्ट्वा तमभिषिक्तम् महाश्रियम् |
समुत्स्रक्ष्यसि नेत्राभ्याम् क्षिप्रमान्न्दजम् पयः || २-४४-२३ 
त्वया शेषोओ जनश्चैव समाश्वास्यो यदाऽनघे |
किमिदानीमिदम् देवि करोषि हृदि विक्लबम् || २-४४-२५ 
नार्हा त्वम् शोचितुम् देवि यस्यास्ते राघवस्सुतः |
न हि रामात्परो लोके विद्यते सत्पथे स्थितः || २-४४-२६ 
अभिवादयमानम् तम् दृष्ट्वा ससुहृदम् सुतम् |
मुदा अश्रु मोक्ष्यसे क्षिप्रम् मेघ लेका इव वार्षिकी || २-४४-२७ 
पुत्रः ते वरदः क्षिप्रम् अयोध्याम् पुनर् आगतः |
पाणिभ्याम् मृदुपीनाभ्याम् चरणौ पीडयिष्यति || २-४४-२८ 
अभिवाद्य नमस्यन्तम् शूरम् ससुहृदम् सुतम् |
मुदास्रैः प्रोक्ष्यसि पुनर्मेघराजि रिवाचलम् || २-४४-२९ 
आश्वासयन्ती विविधैश्च वाक्यै |
र्वाक्योपचारे कुशलानाद्या |
रामस्य ताम् मातरमेवमुक्त्वा |
देवी सुमित्राविरराम रामा || २-४४-३० 
निशम्य तल् लक्ष्मण मातृ वाक्यम् |
रामस्य मातुर् नर देव पत्न्याः |
सद्यः शरीरे विननाश शोकः |
शरद् गतः मेघैव अल्प तोयः || २-४४-३१ 
इति वाल्मीकि रामायणे आदि काव्ये अयोध्य काण्डे चतुश्चत्वारिंशः सर्गः 
अनुरक्ता महात्मानम् रामम् सत्य परक्रमम् |
अनुजग्मुः प्रयान्तम् तम् वन वासाय मानवाः || २-४५-१ 
निवर्तिते अपि च बलात् सुहृद् वर्गे च राजिनि |
न एव ते सम्न्यवर्तन्त रामस्य अनुगता रथम् || २-४५-२ 
अयोध्या निलयानाम् हि पुरुषाणाम् महा यशाः |
बभूव गुण सम्पन्नः पूर्ण चन्द्रैव प्रियः || २-४५-३ 
स याच्यमानः काकुत्स्थः स्वाभिः प्रकृतिभिस् तदा |
कुर्वाणः पितरम् सत्यम् वनम् एव अन्वपद्यत || २-४५-४ 
अवेक्षमाणः सस्नेहम् चक्षुषा प्रपिबन्न् इव |
उवाच रामः स्नेहेन ताः प्रजाः स्वाः प्रजाइव || २-४५-५ 
या प्रीतिर् बहुमानः च मय्य् अयोध्या निवासिनाम् |
मत् प्रिय अर्थम् विशेषेण भरते सा निवेश्यताम् || २-४५-६ 
स हि कल्याण चारित्रः कैकेय्या आनन्द वर्धनः |
करिष्यति यथावद् वः प्रियाणि च हितानि च || २-४५-७ 
ज्ञान वृद्धो वयो बालो मृदुर् वीर्य गुण अन्वितः |
अनुरूपः स वो भर्ता भविष्यति भय अपहः || २-४५-८ 
स हि राज गुणैः युक्तः युव राजः समीक्षितः |
अपि च अपि मया शिष्टैः कार्यम् वो भर्तृ शासनम् || २-४५-९ 
न च तप्येद् यथा च असौ वन वासम् गते मयि |
महा राजः तथा कार्यो मम प्रिय चिकीर्षया || २-४५-१० 
यथा यथा दाशरथिर् धर्मम् एव आस्थितः अभवत् |
तथा तथा प्रकृतयो रामम् पतिम् अकामयन् || २-४५-११ 
बाष्पेण पिहितम् दीनम् रामः सौमित्रिणा सह |
चकर्ष इव गुणैः बद्ध्वा जनम् पुनर् इव आसनम् || २-४५-१२ 
ते द्विजाः त्रिविधम् वृद्धा ज्ञानेन वयसा ओजसा |
वयः प्रकम्प शिरसो दूरात् ऊचुर् इदम् वचः || २-४५-१३ 
वहन्तः जवना रामम् भो भो जात्याः तुरम् गमाः |
निवर्तध्वम् न गन्तव्यम् हिता भवत भर्तरि || २-४५-१४ 
कर्णवन्ति हि भूतानि विशेषण तुरम्गमाः |
यूयम् तस्मान्निवर्तध्वम् याचनाम् प्रतिवेदिताः || २-४५-१५ 
धर्मतः स विशुद्धात्मा वीरः शुभदृढप्रतह् |
उपवाह्यः तु वो भर्ता न अपवाह्यः पुरात् वनम् || २-४५-१६ 
एवम् आर्त प्रलापांस् तान् वृद्धान् प्रलपतः द्विजान् |
अवेक्ष्य सहसा रामः रथात् अवततार ह || २-४५-१७ 
पद्भ्याम् एव जगाम अथ ससीतः सह लक्ष्मणः |
सम्निकृष्ट पद न्यासो रामः वन परायणः || २-४५-१८ 
द्विजातींस् तु पदातींस् तान् रामः चारित्र वत्सलः |
न शशाक घृणा चक्षुः परिमोक्तुम् रथेन सः || २-४५-१९ 
गच्चन्तम् एव तम् दृष्ट्वा रामम् सम्भ्रान्त मानसाः |
ऊचुः परम सम्तप्ता रामम् वाक्यम् इदम् द्विजाः || २-४५-२० 
ब्राह्मण्यम् कृत्स्नम् एतत् त्वाम् ब्रह्मण्यम् अनुगच्चति |
द्विज स्कन्ध अधिरूढाः त्वाम् अग्नयो अपि अनुयान्ति अमी || २-४५-२१ 
वाजपेय समुत्थानि चत्राणि एतानि पश्य नः |
पृष्ठतः अनुप्रयातानि हंसान् इव जल अत्यये || २-४५-२२ 
अनवाप्त आतपत्रस्य रश्मि सम्तापितस्य ते |
एभिः चायाम् करिष्यामः स्वैः चत्रैः वाजपेयिकैः || २-४५-२३ 
या हि नः सततम् बुद्धिर् वेद मन्त्र अनुसारिणी |
त्वत् कृते सा कृता वत्स वन वास अनुसारिणी || २-४५-२४ 
हृदयेष्व् अवतिष्ठन्ते वेदा ये नः परम् धनम् |
वत्स्यन्ति अपि गृहेष्व् एव दाराः चारित्र रक्षिताः || २-४५-२५ 
न पुनर् निश्चयः कार्यः त्वद् गतौ सुकृता मतिः |
त्वयि धर्म व्यपेक्षे तु किम् स्यात् धर्मम् अवेक्षितुम् || २-४५-२६ 
याचितः नो निवर्तस्व हंस शुक्ल शिरः रुहैः |
शिरोभिर् निभृत आचार मही पतन पांशुलैः || २-४५-२७ 
बहूनाम् वितता यज्ञा द्विजानाम् यैह आगताः |
तेषाम् समाप्तिर् आयत्ता तव वत्स निवर्तने || २-४५-२८ 
भक्तिमन्ति हि भूतानि जम्गम अजम्गमानि च |
याचमानेषु तेषु त्वम् भक्तिम् भक्तेषु दर्शय || २-४५-२९ 
अनुगम्तुम् अशक्ताः त्वाम् मूलैः उद्धिऋत वेगिभिः |
उन्नता वायु वेगेन विक्रोशन्ति इव पादपाः || २-४५-३० 
निश्चेष्ट आहार संचारा वृक्ष एक स्थान विष्ठिताः |
पक्षिणो अपि प्रयाचन्ते सर्व भूत अनुकम्पिनम् || २-४५-३१ 
एवम् विक्रोशताम् तेषाम् द्विजातीनाम् निवर्तने |
ददृशे तमसा तत्र वारयन्ति इव राघवम् || २-४५-३२ 
ततः सुमन्त्रोऽपि रथाद्विमुच्य |
श्रान्तान्हयान्सम्परिवर्त्य श्रीघ्राम् |
पीतोदकांस्तोयपरिप्लुताङ्गा |
नचारयद्वै तमसाविदूरे || २-४५-३३ 
ततः तु तमसा तीरम् रम्यम् आश्रित्य राघवः |
सीताम् उद्वीक्ष्य सौमित्रिम् इदम् वचनम् अब्रवीत् || २-४६-१ 
इयम् अद्य निशा पूर्वा सौमित्रे प्रस्थिता वनम् |
वन वासस्य भद्रम् ते स न उत्कण्ठितुम् अर्हसि || २-४६-२ 
पश्य शून्यानि अरण्यानि रुदन्ति इव समन्ततः |
यथा निलयम् आयद्भिर् निलीनानि मृग द्विजैः || २-४६-३ 
अद्य अयोध्या तु नगरी राज धानी पितुर् मम |
सस्त्री पुंसा गतान् अस्मान् शोचिष्यति न संशयः || २-४६-४ 
अनुरक्ता हि मनुजा राजानम् बहुभिर्गुणैः |
त्वाम् च माम् च नरव्याघ्र शत्रघ्नभरतौ तथा || २-४६-५ 
पितरम् चानुशोचामि मातरम् च यशस्विनीम् |
अपि वानौध भवेताम् तु रुदन्तौ तावभीक्ष्णशः || २-४६-६ 
भरतः खलु धर्म आत्मा पितरम् मातरम् च मे |
धर्म अर्थ काम सहितैः वाक्यैः आश्वासयिष्यति ||२-४६-७ 
भरतस्य आनृशंसत्वम् संचिन्त्य अहम् पुनः पुनः |
न अनुशोचामि पितरम् मातरम् च अपि लक्ष्मण || २-४६-८ 
त्वया कार्यम् नर व्याघ्र माम् अनुव्रजता कृतम् |
अन्वेष्टव्या हि वैदेह्या रक्षण अर्थे सहायता || २-४६-९ 
अद्भिर् एव तु सौमित्रे वत्स्याम्य् अद्य निशाम् इमाम् |
एतद्द् हि रोचते मह्यम् वन्ये अपि विविधे सति || २-४६-१० 
एवम् उक्त्वा तु सौमित्रम् सुमन्त्रम् अपि राघवः |
अप्रमत्तः त्वम् अश्वेषु भव सौम्य इति उवाच ह || २-४६-११ 
सो अश्वान् सुमन्त्रः सम्यम्य सूर्ये अस्तम् समुपागते |
प्रभूत यवसान् कृत्वा बभूव प्रत्यनन्तरः || २-४६-१२ 
उपास्यतु शिवाम् संध्याम् दृष्ट्वा रात्रिम् उपस्थिताम् |
रामस्य शयनम् चक्रे सूतः सौमित्रिणा सह || २-४६-१३ 
ताम् शय्याम् तमसा तीरे वीक्ष्य वृक्ष दलैः कृताम् |
रामः सौमित्रिणाम् सार्धम् सभार्यः सम्विवेश ह || २-४६-१४ 
सभार्यम् सम्प्रसुप्तम् तम् भ्रातरम् वीक्ष्य लक्ष्मणः |
कथयाम् आस सूताय रामस्य विविधान् गुणान् || २-४६-१५ 
जाग्रतः हि एव ताम् रात्रिम् सौमित्रेर् उदितः रविः |
सूतस्य तमसा तीरे रामस्य ब्रुवतः गुणान् || २-४६-१६ 
गो कुल आकुल तीरायाः तमसायाः विदूरतः |
अवसत् तत्र ताम् रात्रिम् रामः प्रकृतिभिः सह || २-४६-१७ 
उत्थाय तु महा तेजाः प्रकृतीस् ता निशाम्य च |
अब्रवीद् भ्रातरम् रामः लक्ष्मणम् पुण्य लक्षणम् || २-४६-१८ 
अस्मद् व्यपेक्षान् सौमित्रे निरपेक्षान् गृहेष्व् अपि |
वृक्ष मूलेषु संसुप्तान् पश्य लक्ष्मण साम्प्रतम् || २-४६-१९ 
यथा एते नियमम् पौराः कुर्वन्ति अस्मन् निवर्तने |
अपि प्राणान् असिष्यन्ति न तु त्यक्ष्यन्ति निश्चयम् || २-४६-२० 
यावद् एव तु संसुप्ताः तावद् एव वयम् लघु |
रथम् आरुह्य गच्चामः पन्थानम् अकुतः भयम् || २-४६-२१ 
अतः भूयो अपि न इदानीम् इक्ष्वाकु पुर वासिनः |
स्वपेयुर् अनुरक्ता माम् वृष्क मूलानि संश्रिताः || २-४६-२२ 
पौरा हि आत्म कृतात् दुह्खात् विप्रमोच्या नृप आत्मजैः |
न तु खल्व् आत्मना योज्या दुह्खेन पुर वासिनः || २-४६-२३ 
अब्रवील् लक्ष्मणो रामम् साक्षात् धर्मम् इव स्थितम् |
रोचते मे महा प्राज्ञ क्षिप्रम् आरुह्यताम् इति || २-४६-२४ 
अथ रामोऽब्रवीच्छ्रीमान् सुमन्त्रम् युज्यताम् रथः |
गमिष्यामि ततोऽरण्यम् गच्छ श्रीघ्रमितः प्रभो || २-४६-२५ 
सूतः ततः सम्त्वरितः स्यन्दनम् तैः हय उत्तमैः |
योजयित्वा अथ रामाय प्रान्जलिः प्रत्यवेदयत् || २-४६-२६ 
अयम् युक्तो महाबाहो रथस्ते रथिनाम् वर |
त्वमारोहस्व भद्रम् ते ससीतः सहलक्ष्मणः || २-४६-२७ 
तम् स्यन्दनमधिष्ठाय राघवः सपरिच्छदः |
शीघ्रगामाकुलावर्ताम् तमसामतरन्नदीम् || २-४६-२८ 
स सम्तीर्य महाबाहुः श्रीमान् शिवमकण्टकम् |
प्रापद्यत महामार्गमभयम् भयदर्शिनाम् || २-४६-२९ 
मोहन अर्थम् तु पौराणाम् सूतम् रामः अब्रवीद् वचः |
उदन् मुखः प्रयाहि त्वम् रथम् आस्थाय सारथे || २-४६-३०
मुहूर्तम् त्वरितम् गत्वा निर्गतय रथम् पुनः |
यथा न विद्युः पौरा माम् तथा कुरु समाहितः || २-४६-३१ 
रामस्य वचनम् श्रुत्वा तथा चक्रे स सारथिः |
प्रत्यागम्य च रामस्य स्यन्दनम् प्रत्यवेदयत् || २-४६-३२ 
तौ सम्प्रयुक्तम् तु रथम् समासित्थौ |
तदा ससीतौ रघवंशवर्धनौ |
प्रचोदयामास ततस्तुरम्गमान् |
स सारथिर्येन पथा तपोवनम् || २-४६-३३ 
ततः समास्थाय रथम् महारथः
ससारथिर्धाशरथिर्वनम् ययौ |
उदङ्मुखम् तम् तु रथम् चकार स |
प्रयाणमाङ्गश्यनिवितदर्शनात् || २-४६-३४ 
इति वाल्मीकि रामायणे आदि काव्ये अयोध्य काण्डे ष्ट्चत्वारिंशः सर्गः 
प्रभातायाम् तु शर्वर्याम् पौराः ते राघवो विना |
शोक उपहत निश्चेष्टा बभूवुर् हत चेतसः || २-४७-१ 
शोकज अश्रु परिद्यूना वीक्षमाणाः ततः ततः |
आलोकम् अपि रामस्य न पश्यन्ति स्म दुह्खिताः || २-४७-२ 
ते विषादार्तवदना रहितास्तेन धिमता |
कृपणाः करुणा वाचो वदन्ति स्म मनस्विनः || २-४७-३ 
धिगस्तु खलु निद्राम् ताम् ययापहृतचेतसः |
नाद्य पश्यामहे रामम् पृथूरस्कम् महाभुजम् || २-४७-४ 
कथम् नाम महाबाहुः स तथाऽवितथक्रियः |
भक्तम् जनम् परित्यज्य प्रवासम् राघवो गतः || २-४७-५ 
यो नः सदा पालयति पिता पुत्रानिवौरसान् |
कथम् रघूणाम् स श्रेष्ठस्त्यक्त्वा नो विपिनम् गतः || २-४७-६ 
इहैव निधनम् यामो महाप्रस्थानमेव वा |
रामेण रहितानाम् हि किमर्थम् जीवितम् हि नः || २-४७-७ 
सन्ति शुष्काणि काष्ठानि प्रभूतानि महान्ति च |
तैः प्रज्वाल्य चिताम् सर्वे प्रविशामोऽथ पावकम् || २-४७-८ 
किम् व्ख्स्यामो महाबाहुरनसूयः प्रियम्वद |
नीतः स राघवोऽस्माभिर्ति वक्तुम् कथम् क्षमम् || २-४७-९ 
सा नूनम् नगरी दीना दृष्ट्वाऽस्मान् राघवम् विना |
भविष्यति निरानन्दा सस्त्रीबालवयोधिका || २-४७-१० 
निर्यातास्तेन वीरेण सह नित्यम् जितात्मना |
विहिनास्तेन च पुनः कथम् पश्याम ताम् पुरीम् || २-४७-११ 
इतीव बहुधा वाचो बाहुमुद्यम्य ते जनाः |
विलपन्तिस्म दुःखर्ता विवत्सा इव धेनवः || २-४७-१२ 
ततः मार्ग अनुसारेण गत्वा किंचित् क्षणम् पुनः
मार्ग नाशात् विषादेन महता समभिप्लुतः || २-४७-१३ 
रथस्य मार्ग नाशेन न्यवर्तन्त मनस्विनः |
किम् इदम् किम् करिष्यामः दैवेन उपहताइति || २-४७-१४ 
ततः यथा आगतेन एव मार्गेण क्लान्त चेतसः |
अयोध्याम् अगमन् सर्वे पुरीम् व्यथित सज्जनाम् || २-४७-१५ 
आलोक्य नगरीम् ताम् च क्षयव्याकुलमानसाः |
आवर्तयन्त त्ऽश्रूणि नयनैः शोकपीडितैः || २-४७-१६ 
एषा रामेण नगरी रहिता नातिशोभते |
आपगा गरुडेनेव ह्रदादुद्धृतपन्नगा || २-४७-१७ 
चन्द्रहीनमिवाकाशम् तोयहीनमिवार्णवम् |
अपश्यन्निहतानन्दम् नगरम् ते विचेतसः || २-४७-१८ 
ते तानि वेश्मानि महाधनानि |
दुःखेन दुःखोपहता विशन्तः |
नैव प्रजज्ञुः स्वजनम् जनम् वा |
निरीक्षमाणाः प्रविणष्टहर्षाः || २-४७-१९ 
तेषामेवम् विष्ण्णानाम्पीडितानामतीव च |
बाष्पविप्लुतनेत्राणाम् सशोकानाम् मुमूर्षया || २-४८-१
अनुगम्य निवृत्तानाम् रामम् नगर वासिनाम् |
उद्गतानि इव सत्त्वानि बभूवुर् अमनस्विनाम् || २-४८-२ 
स्वम् स्वम् निलयम् आगम्य पुत्र दारैः समावृताः |
अश्रूणि मुमुचुः सर्वे बाष्पेण पिहित आननाः || २-४८-३ 
न च आहृष्यन् न च अमोदन् वणिजो न प्रसारयन् |
न च अशोभन्त पण्यानि न अपचन् गृह मेधिनः || २-४८-४ 
नष्टम् दृष्ट्वा न अभ्यनन्दन् विपुलम् वा धन आगमम् |
पुत्रम् प्रथमजम् लब्ध्वा जननी न अभ्यनन्दत || २-४८-५ 
गृहे गृहे रुदन्त्यः च भर्तारम् गृहम् आगतम् |
व्यगर्हयन्तः दुह्ख आर्ता वाग्भिस् तोत्रैः इव द्विपान् || २-४८-६ 
किम् नु तेषाम् गृहैः कार्यम् किम् दारैः किम् धनेन वा |
पुत्रैः वा किम् सुखैः वा अपि ये न पश्यन्ति राघवम् || २-४८-७ 
एकः सत् पुरुषो लोके लक्ष्मणः सह सीतया |
यो अनुगच्चति काकुत्स्थम् रामम् परिचरन् वने || २-४८-८ 
आपगाः कृत पुण्याः ताः पद्मिन्यः च सरांसि च |
येषु स्नास्यति काकुत्स्थो विगाह्य सलिलम् शुचि || २-४८-९ 
शोभयिष्यन्ति काकुत्स्थम् अटव्यो रम्य काननाः |
आपगाः च महा अनूपाः सानुमन्तः च पर्वताः || २-४८-१० 
काननम् वा अपि शैलम् वा यम् रामः अभिगमिष्यति |
प्रिय अतिथिम् इव प्राप्तम् न एनम् शक्ष्यन्ति अनर्चितुम् || २-४८-११ 
विचित्र कुसुम आपीडा बहु मन्जलि धारिणः |
अकाले च अपि मुख्यानि पुष्पाणि च फलानि च || २-४८-१२ 
अकाले चापि मुख्यानि पुष्पाणि च फलानि च |
दर्शयिष्यन्ति अनुक्रोशात् गिरयो रामम् आगतम् || २-४८-१३ 
प्रस्रविष्यन्ति तोयानि विमलानि महीधराः |
विदर्शयन्तः विविधान् भूयः चित्रामः च निर्झरान् || २-४८-१४ 
पादपाः पर्वत अग्रेषु रमयिष्यन्ति राघवम् |
यत्र रामः भयम् न अत्र न अस्ति तत्र पराभवः || २-४८-१५ 
स हि शूरः महा बाहुः पुत्रः दशरथस्य च |
पुरा भवति नो दूरात् अनुगच्चाम राघवम् || २-४८-१६ 
पादच् चाया सुखा भर्तुस् तादृशस्य महात्मनः |
स हि नाथो जनस्य अस्य स गतिः स परायणम् || २-४८-१७ 
वयम् परिचरिष्यामः सीताम् यूयम् तु राघवम् |
इति पौर स्त्रियो भर्तृऋन् दुह्ख आर्ताः तत् तत् अब्रुवन् || २-४८-१८ 
युष्माकम् राघवो अरण्ये योग क्षेमम् विधास्यति |
सीता नारी जनस्य अस्य योग क्षेमम् करिष्यति || २-४८-१९ 
को न्व् अनेन अप्रतीतेन स उत्कण्ठित जनेन च |
सम्प्रीयेत अमनोज्ञेन वासेन हृत चेतसा || २-४८-२० 
कैकेय्या यदि चेद् राज्यम् स्यात् अधर्म्यम् अनाथवत् |
न हि नो जीवितेन अर्थः कुतः पुत्रैः कुतः धनैः || २-४८-२१ 
यया पुत्रः च भर्ता च त्यक्ताव् ऐश्वर्य कारणात् |
कम् सा परिहरेद् अन्यम् कैकेयी कुल पांसनी || २-४८-२२ 
कैकेय्या न वयम् राज्ये भृतका निवसेमहि |
जीवन्त्या जातु जीवन्त्यः पुत्रैः अपि शपामहे || २-४८-२३ 
या पुत्रम् पार्थिव इन्द्रस्य प्रवासयति निर्घृणा |
कः ताम् प्राप्य सुखम् जीवेद् अधर्म्याम् दुष्ट चारिणीम् || २-४८-२४ 
उपद्रुतमिदम् सर्वमनालम्बमनायकम् |
कैकेय्या हि कृते सर्वम् विनाशमुपयास्यति || २-४८-२५ 
न हि प्रव्रजिते रामे जीविष्यति मही पतिः |
मृते दशरथे व्यक्तम् विलोपः तत् अनन्तरम् || २-४८-२६ 
ते विषम् पिबत आलोड्य क्षीण पुण्याः सुदुर्गताः |
राघवम् वा अनुगच्चध्वम् अश्रुतिम् वा अपि गच्चत || २-४८-२७ 
मिथ्या प्रव्राजितः रामः सभार्यः सह लक्ष्मणः |
भरते सम्निषृष्टाः स्मः सौनिके पशवो यथा || २-४८-२८ 
पूर्णचन्द्राननः श्यामो गूढजत्रुररिंदमः |
आजानुबाहुः पद्माक्षो रामो लक्ष्मनपूर्वजः || २-४८-२९
पूर्वाभिभाषी मधुरः सत्यवादी महाबलः |
सौम्यः सर्वस्य लोकस्य चन्द्रवत्प्रियदर्शनः || २-४८-३०
नूनम् पुरुषशार्दूलो मत्तमातङ्गविक्रमः |
शोभयुश्यत्यरण्यानि विचरन् स महारथः || २-४८-३१ 
तास्तथा विलपन्त्यस्तु नगरे नागरस्त्रियः |
चुक्रुशुर्दुःखसम्तप्तामृत्योरिव भयागमे || २-४८-३२ 
इत्येव विलपन्तीनाम् स्त्रीणाम् वेश्मसु राघवम् |
जगामास्तम् दिनकरो रजनी चाभ्यवर्तत || २-४८-३३ 
नष्टज्वलनसम्पाता प्रशान्ताध्यायसत्कथा |
तिमिरेणाभिलिप्तेव तदा सा नगरी बभौ || २-४८-३४ 
उपशान्तवणिक्पण्या नष्टहर्षा निराश्रया |
अयोध्या नगरी चासीन्नष्टतारमिवाम्बरम् || २-४८-३५ 
तथा स्त्रियो राम निमित्तम् आतुरा |
यथा सुते भ्रातरि वा विवासिते |
विलप्य दीना रुरुदुर् विचेतसः |
सुतैः हि तासाम् अधिको हि सो अभवत् || २-४८-३६ 
प्रशान्तगीतोत्सव नृत्तवादना |
व्यपास्तहर्षा पिहितापणोदया |
तदा ह्ययोध्या नगरी बभूव सा |
महार्णवः सम्क्षपितोदको यथा ||२-४८-३७ 
इति वाल्मीकि रामायणे आदि काव्ये अयोध्य काण्डे अष्टचत्वारिंशः सर्गः 
रामः अपि रात्रि शेषेण तेन एव महद् अन्तरम् |
जगाम पुरुष व्याघ्रः पितुर् आज्ञाम् अनुस्मरन् || २-४९-१ 
तथैव गच्चतः तस्य व्यपायात् रजनी शिवा |
उपास्य स शिवाम् संध्याम् विषय अन्तम् व्यगाहत || २-४९-२ 
ग्रामान् विकृष्ट सीमान् तान् पुष्पितानि वनानि च |
पश्यन्न् अतिययौ शीघ्रम् शरैः इव हय उत्तमैः || २-४९-३
शृण्वन् वाचो मनुष्याणाम् ग्राम सम्वास वासिनाम् | 
राजानम् धिग् दशरथम् कामस्य वशम् आगतम् || २-४९-४
हा नृशंस अद्य कैकेयी पापा पाप अनुबन्धिनी |
तीक्ष्णा सम्भिन्न मर्यादा तीक्ष्णे कर्मणि वर्तते || २-४९-५
या पुत्रम् ईदृशम् राज्ञः प्रवासयति धार्मिकम् |
वन वासे महा प्राज्ञम् सानुक्रोशम् अतन्द्रितम् || २-४९-६ 
कथम् नाम महाभागा सीता जनकनन्दिनी |
सदा सुखेष्वभिरता दुःखान्यनुभविष्यति || २-४९-७ 
अहो दशरथो राजा निस्नेहः स्वसुत प्रियम् |
प्रजानामनघम् रामम् परित्यक्तुमिहेच्छति || २-४९-८ 
एता वाचो मनुष्याणाम् ग्राम सम्वास वासिनाम् |
शृण्वन्न् अति ययौ वीरः कोसलान् कोसल ईश्वरः || २-४९-९ 
ततः वेद श्रुतिम् नाम शिव वारि वहाम् नदीम् |
उत्तीर्य अभिमुखः प्रायात् अगस्त्य अध्युषिताम् दिशम् || २-४९-१० 
गत्वा तु सुचिरम् कालम् ततः शीत जलाम् नदीम् |
गोमतीम् गोयुत अनूपाम् अतरत् सागरम् गमाम् || २-४९-११ 
गोमतीम् च अपि अतिक्रम्य राघवः शीघ्रगैः हयैः |
मयूर हंस अभिरुताम् ततार स्यन्दिकाम् नदीम् || २-४९-१२ 
स महीम् मनुना राज्ञा दत्ताम् इक्ष्वाकवे पुरा |
स्फीताम् राष्ट्र आवृताम् रामः वैदेहीम् अन्वदर्शयत् || २-४९-१३ 
सूतैति एव च आभाष्य सारथिम् तम् अभीक्ष्णशः |
हंस मत्त स्वरः श्रीमान् उवाच पुरुष ऋषभः || २-४९-१४ 
कदा अहम् पुनर् आगम्य सरय्वाः पुष्पिते वने |
मृगयाम् पर्याटष्यामि मात्रा पित्रा च सम्गतः || २-४९-१५ 
न अत्यर्थम् अभिकान्क्षामि मृगयाम् सरयू वने |
रतिर् हि एषा अतुला लोके राज ऋषि गण सम्मता || २-४९-१६
राजर्षीणाम् हि लोकेऽस्मिन् रत्यर्थम् मृगया वने |
काले कृताम् ताम् मनुजैर्धन्विनामभिकाङ्क्षिताम् || २-४९-१७ 
स तम् अध्वानम् ऐक्ष्वाकः सूतम् मधुरया गिरा
तम् तम् अर्थम् अभिप्रेत्य ययौवाक्यम् उदीरयन् || २-४९-१८ 
इति वाल्मीकि रामायणे आदि काव्ये अयोध्य काण्डे एकोनपञ्चाशः सर्गः 
विशालान् कोसलान् रम्यान् यात्वा लक्ष्मण पूर्वजः |
अयोध्याभिमुखो धीमान् प्राञ्ञ्लिर्वाक्वमब्रवीत् || २-५०-१ 
आपृच्छे त्वाम् पुरीश्रेष्ठे काकुत्स्थपरिपालिते |
दैवतानि च यानि त्वाम् पालयन्त्यावसन्ति च || २-५०-२ 
निवृत्तवनवासस्त्वामनृणो जगतीपतेः |
पुनर्ध्रक्ष्यामि मात्रा च पित्रा च सह सम्गतः || २-५०-३ 
ततो रुधिरताम्राक्षो भुजमुद्यम्य दक्षिणम् |
अश्रुपूर्णमुखो दीनोऽब्रवीज्जानपदम् जनम् || २-५०-४ 
अनुक्रोशो दया चैव यथार्हम् मयि वह् कृतः |
चिरम् दुःखस्य पापीयो गम्यतामर्थसिद्धये || २-५०-५ 
तेऽभिवाद्य महात्मानम् कृत्वा चापि प्रदक्षिणम् |
विलपन्तो नरा घोरम् व्यतिष्ठन्त क्वचित् क्वचित् || २-५०-६ 
तथा विलपताम् तेषामतृप्तानाम् च राघवः |
अचक्षुरिषयम् प्रायाद्यथार्कः क्षणदामुखे || २-५०-७ 
ततो धान्यधनोपेतान् दानशीलजनान् शिवान् |
अकुतश्चिद्भयान् रम्याम् श्चैत्ययूपसमावृतान् || २-५०-८
उद्यानाम्रवनोपेतान् सम्पन्नसलिलाशयान् |
तुष्टपुष्टजनाकीर्णान् गोकुलाकुलसेवितान् || २-५०-९
लक्षणीयान्न रेंद्राणाम् ब्रह्मघोषाभिनादितान् |
रथेन पुरुषव्याघ्रः कोसलानत्यवर्तत || २-५०-१० 
मध्येन मुदितम् स्फीतम् रम्योद्यानसमाकुलम् |
राज्यम् भोग्यम् नरेन्द्राणाम् ययौ धृतिमताम् वरः || २-५०-११ 
तत्र त्रिपथगाम् दिव्याम् शिव तोयाम् अशैवलाम् |
ददर्श राघवो गन्गाम् पुण्याम् ऋषि निसेविताम् || २-५०-१२ 
आश्रमैरविदूर्स्थैः श्रीमद्भिः समलम् कृताम् |
कालेऽप्सरोभिर्हृष्टाभिः सेविताम्भोह्रदाम् शिवाम् || २-५०-१३ 
देवदानवगन्धर्वैः किन्नरैरुपशोभिताम् |
नागगन्धर्वपत्नीभिः सेविताम् सततम् शिवाम् || २-५०-१४ 
देवाक्रीडशताकीर्णाम् देवोद्यानशतायुताम् |
देवार्थमाकाशगमाम् विख्याताम् देवपद्मिनीम् || २-५०-१५ 
जलघाताट्टहासोग्राम् फेननिर्मलहासिनीम् |
क्वचिद्वेणीकृतजलाम् क्वचिदावर्तशोभिताम् || २-५०-१६ 
क्वचित्स्तिमितगम्भीराम् क्वचिद्वेगजलाकुलाम् |
क्वचिद्गम्भीरनिर्घोषाम् क्वचिद्भैरवनिस्वनाम् || २-५०-१७ 
देवसम्घाप्लुतजलाम् निर्मलोत्पलशोभिताम् |
क्वचिदाभोगपुलिनाम् क्वचिन्नर्मलवालुकाम् || २-५०-१८ 
हंस सरस सम्घुष्टाम् चक्र वाक उपकूजिताम् |
सदामदैश्च विहगैरभिसम्नादिताम् तराम् || २-५०-१९ 
क्वचित्तीररुहैर्वृक्षैर्मालाभिरिव शोभिताम् |
क्वचित्फुल्लोत्पलच्छन्नाम् क्वचित्पद्मवनाकुलाम् || २-५०-२० 
क्वचित्कुमुदष्ण्डैश्च कुड्मलैरुपशोभिताम् |
नानापुष्परजोध्वस्ताम् समदामिव च क्वचित् || २-५०-२१ 
व्यपेतमलसम्घाताम् मणिनिर्मलदर्शनाम् |
दिशागजैर्वनगजैर्मत्तैश्च वरवारणैः || २-५०-२२
देवोपवाह्यश्च मुहुः सम्नादितवनान्तराम् | 
प्रमदामिव यत्ने न भूषिताम् भूषणोत्तमैः || २-५०-२३
फलैः पुष्पैः किसलयैर्वऋताम् गुल्मैद्द्विजैस्तथा |
शिंशुमरैः च नक्रैः च भुजम्गैः च निषेविताम् || २-५०-२४ 
विष्णुपादच्युताम् दिव्यामपापाम् पापनाशिनीम् |
ताम् शङ्करजटाजूटाद्भ्रष्टाम् सागरतेजसा || २-५०-२५
समुद्रमहीषीम् गङ्गाम् सारसक्रौञ्चनादिताम् |
आससाद महाबाहुः शृङ्गिबेरपुरम् प्रति || २-५०-२६ 
ताम् ऊर्मि कलिल आवर्ताम् अन्ववेक्ष्य महा रथः |
सुमन्त्रम् अब्रवीत् सूतम् इह एव अद्य वसामहे || २-५०-२७ 
अविदूरात् अयम् नद्या बहु पुष्प प्रवालवान् |
सुमहान् इन्गुदी वृक्षो वसामः अत्र एव सारथे || २-५०-२८ 
द्रक्ष्यामः सरिताम् श्रेष्ठाम् सम्मान्यसलिलाम् शिवाम् |
देवदानवगन्धर्वमृगमानुषपक्षिणाम् || २-५०-२९ 
लक्षणः च सुमन्त्रः च बाढम् इति एव राघवम् |
उक्त्वा तम् इन्गुदी वृक्षम् तदा उपययतुर् हयैः || २-५०-३० 
रामः अभियाय तम् रम्यम् वृक्षम् इक्ष्वाकु नन्दनः |
रथात् अवातरत् तस्मात् सभार्यः सह लक्ष्मणः || २-५०-३१ 
सुमन्त्रः अपि अवतीर्य एव मोचयित्वा हय उत्तमान् |
वृक्ष मूल गतम् रामम् उपतस्थे कृत अन्जलिः || २-५०-३२ 
तत्र राजा गुहो नाम रामस्य आत्म समः सखा |
निषाद जात्यो बलवान् स्थपतिः च इति विश्रुतः || २-५०-३३ 
स श्रुत्वा पुरुष व्याघ्रम् रामम् विषयम् आगतम् |
वृद्धैः परिवृतः अमात्यैः ज्ञातिभिः च अपि उपागतः || २-५०-३४ 
ततः निषाद अधिपतिम् दृष्ट्वा दूरात् अवस्थितम् |
सह सौमित्रिणा रामः समागच्चद् गुहेन सः || २-५०-३५ 
तम् आर्तः सम्परिष्वज्य गुहो राघवम् अब्रवीत् |
यथा अयोध्या तथा इदम् ते राम किम् करवाणि ते || २-५०-३६
ईदृशम् हि महाबाहो कः प्रप्स्यत्यतिथिम् प्रियम् | 
ततः गुणवद् अन्न अद्यम् उपादाय पृथग् विधम् |
अर्घ्यम् च उपानयत् क्षिप्रम् वाक्यम् च इदम् उवाच ह || २-५०-३७ 
स्वागतम् ते महा बाहो तव इयम् अखिला मही |
वयम् प्रेष्या भवान् भर्ता साधु राज्यम् प्रशाधि नः || २-५०-३८ 
भक्ष्यम् भोज्यम् च पेयम् च लेह्यम् च इदम् उपस्थितम् |
शयनानि च मुख्यानि वाजिनाम् खादनम् च ते || २-५०-३९ 
गुहम् एव ब्रुवाणम् तम् राघवः प्रत्युवाच ह || २-५०-४०
अर्चिताः चैव हृष्टाः च भवता सर्वथा वयम् |
पद्भ्याम् अभिगमाच् चैव स्नेह संदर्शनेन च || २-५०-४१ 
भुजाभ्याम् साधु वृत्ताभ्याम् पीडयन् वाक्यम् अब्रवीत् |
दिष्ट्या त्वाम् गुह पश्यामिअरोगम् सह बान्धवैः || २-५०-४२
अपि ते कूशलम् राष्ट्रे मित्रेषु च धनेषु च | 
यत् तु इदम् भवता किंचित् प्रीत्या समुपकल्पितम् |
सर्वम् तत् अनुजानामि न हि वर्ते प्रतिग्रहे || २-५०-४३ 
कुश चीर अजिन धरम् फल मूल अशनम् च माम् |
विद्धि प्रणिहितम् धर्मे तापसम् वन गोचरम् || २-५०-४४ 
अश्वानाम् खादनेन अहम् अर्थी न अन्येन केनचित् |
एतावता अत्र भवता भविष्यामि सुपूजितः || २-५०-४५ 
एते हि दयिता राज्ञः पितुर् दशरथस्य मे |
एतैः सुविहितैः अश्वैः भविष्याम्य् अहम् अर्चितः || २-५०-४६ 
अश्वानाम् प्रतिपानम् च खादनम् चैव सो अन्वशात् |
गुहः तत्र एव पुरुषांस् त्वरितम् दीयताम् इति || २-५०-४७ 
ततः चीर उत्तर आसन्गः संध्याम् अन्वास्य पश्चिमाम् |
जलम् एव आददे भोज्यम् लक्ष्मणेन आहृतम् स्वयम् || २-५०-४८ 
तस्य भूमौ शयानस्य पादौ प्रक्षाल्य लक्ष्मणः |
सभार्यस्य ततः अभ्येत्य तस्थौ वृष्कम् उपाश्रितः || २-५०-४९ 
गुहो अपि सह सूतेन सौमित्रिम् अनुभाषयन् |
अन्वजाग्रत् ततः रामम् अप्रमत्तः धनुर् धरः || २-५०-५० 
तथा शयानस्य ततः अस्य धीमतः |
यशस्विनो दाशरथेर् महात्मनः |
अदृष्ट दुह्खस्य सुख उचितस्य सा |
तदा व्यतीयाय चिरेण शर्वरी || २-५०-५१ 
इति वाल्मीकि रामायणे आदि काव्ये अयोध्य काण्डे पञ्चाशः सर्गः 
तम् जाग्रतम् अदम्भेन भ्रातुर् अर्थाय लक्ष्मणम् |
गुहः सम्ताप सम्तप्तः राघवम् वाक्यम् अब्रवीत् || २-५१-१ 
इयम् तात सुखा शय्या त्वद् अर्थम् उपकल्पिता |
प्रत्याश्वसिहि साध्व् अस्याम् राज पुत्र यथा सुखम् || २-५१-२ 
उचितः अयम् जनः सर्वः क्लेशानाम् त्वम् सुख उचितः |
गुप्ति अर्थम् जागरिष्यामः काकुत्स्थस्य वयम् निशाम् || २-५१-३ 
न हि रामात् प्रियतरः मम अस्ति भुवि कश्चन |
ब्रवीम्य् एतत् अहम् सत्यम् सत्येन एव च ते शपे || २-५१-४ 
अस्य प्रसादात् आशंसे लोके अस्मिन् सुमहद् यशः |
धर्म अवाप्तिम् च विपुलाम् अर्थ अवाप्तिम् च केवलाम् || २-५१-५ 
सो अहम् प्रिय सखम् रामम् शयानम् सह सीतया |
रक्षिष्यामि धनुष् पाणिः सर्वतः ज्ञातिभिः सह || २-५१-६ 
न हि मे अविदितम् किंचित् वने अस्मिमः चरतः सदा |
चतुर् अन्गम् हि अपि बलम् सुमहत् प्रसहेमहि || २-५१-७ 
लक्ष्मणः तम् तदा उवाच रक्ष्यमाणाः त्वया अनघ |
न अत्र भीता वयम् सर्वे धर्मम् एव अनुपश्यता || २-५१-८ 
कथम् दाशरथौ भूमौ शयाने सह सीतया |
शक्या निद्रा मया लब्धुम् जीवितम् वा सुखानि वा || २-५१-९ 
यो न देव असुरैः सर्वैः शक्यः प्रसहितुम् युधि |
तम् पश्य सुख सम्विष्टम् तृणेषु सह सीतया || २-५१-१० 
यो मन्त्र तपसा लब्धो विविधैः च परिश्रमैः |
एको दशरथस्य एष पुत्रः सदृश लक्षणः || २-५१-११
अस्मिन् प्रव्रजितः राजा न चिरम् वर्तयिष्यति |
विधवा मेदिनी नूनम् क्षिप्रम् एव भविष्यति || २-५१-१२ 
विनद्य सुमहा नादम् श्रमेण उपरताः स्त्रियः |
निर्घोष उपरतम् तात मन्ये राज निवेशनम् || २-५१-१३ 
कौसल्या चैव राजा च तथैव जननी मम |
न आशंसे यदि जीवन्ति सर्वे ते शर्वरीम् इमाम् || २-५१-१४ 
जीवेद् अपि हि मे माता शत्रुघ्नस्य अन्ववेक्षया |
तत् दुह्खम् यत् तु कौसल्या वीरसूर् विनशिष्यति || २-५१-१५ 
अनुरक्त जन आकीर्णा सुख आलोक प्रिय आवहा |
राज व्यसन संसृष्टा सा पुरी विनशिष्यति || २-५१-१६ 
कथम् पुत्रम् महात्मानम् ज्येष्ठम् प्रियमपस्यतः |
शरीरम् धारयुष्यान्ति प्राणा राज्ञो महात्मनः || २-५१-१७ 
विनष्टे नृपतौ पश्चात्कौसल्या विनशिष्यति |
अनन्तरम् च माताऽपि मम नाशमुपैष्यति || २-५१-१८ 
अतिक्रान्तम् अतिक्रान्तम् अनवाप्य मनोरथम् |
राज्ये रामम् अनिक्षिप्य पिता मे विनशिष्यति || २-५१-१९ 
सिद्ध अर्थाः पितरम् वृत्तम् तस्मिन् काले हि उपस्थिते |
प्रेत कार्येषु सर्वेषु संस्करिष्यन्ति भूमिपम् || २-५१-२० 
रम्य चत्वर संस्थानाम् सुविभक्त महा पथाम् |
हर्म्य प्रसाद सम्पन्नाम् गणिका वर शोभिताम् || २-५१-२१
रथ अश्व गज सम्बाधाम् तूर्य नाद विनादिताम् |
सर्व कल्याण सम्पूर्णाम् हृष्ट पुष्ट जन आकुलाम् || २-५१-२२
आराम उद्यान सम्पन्नाम् समाज उत्सव शालिनीम् |
सुखिता विचरिष्यन्ति राज धानीम् पितुर् मम || २-५१-२३ 
अपि जीवेद्धशरथो वनवासात्पुनर्वयम् |
प्रत्यागम्य महात्मानमपि पश्येम सुव्रतम् || २-५१-२४ 
अपि सत्य प्रतिज्ञेन सार्धम् कुशलिना वयम् |
निवृत्ते वन वासे अस्मिन्न् अयोध्याम् प्रविशेमहि || २-५१-२५ 
परिदेवयमानस्य दुह्ख आर्तस्य महात्मनः |
तिष्ठतः राज पुत्रस्य शर्वरी सा अत्यवर्तत || २-५१-२६ 
तथा हि सत्यम् ब्रुवति प्रजा हिते |
नर इन्द्र पुत्रे गुरु सौहृदात् गुहः |
मुमोच बाष्पम् व्यसन अभिपीडितः |
ज्वरा आतुरः नागैव व्यथा आतुरः || २-५१-२७ 
इति वाल्मीकि रामायणे आदि काव्ये अयोध्य काण्डे एकपंचाशः सर्गः 
प्रभातायाम् तु शर्वर्याम् पृथु वृक्षा महा यशाः |
उवाच रामः सौमित्रिम् लक्ष्मणम् शुभ लक्षणम् || २-५२-१ 
भास्कर उदय कालो अयम् गता भगवती निशा |
असौ सुकृष्णो विहगः कोकिलः तात कूजति || २-५२-२ 
बर्हिणानाम् च निर्घोषः श्रूयते नदताम् वने |
तराम जाह्नवीम् सौम्य शीघ्रगाम् सागरम् गमाम् || २-५२-३ 
विज्ञाय रामस्य वचः सौमित्रिर् मित्र नन्दनः |
गुहम् आमन्त्र्य सूतम् च सो अतिष्ठद् भ्रातुर् अग्रतः || २-५२-४ 
स तु रामस्य वचनम् निशम्य प्रतिगृह्य च |
स्थपतिस्तूर्णमाहुय सचिवानिदमब्रवीत् || २-५२-५ 
अस्य वाहनसम्युक्ताम् कर्णग्राहवतीम् शुभाम् |
सुप्रताराम् दृढाम् तीर्खे शीग्रम् नावमुपाहर || २-५२-६ 
तम् निशम्य समादेशम् गुहामात्यगणो महान् |
उपोह्य रुचिराम् नावम् गुहाय प्रत्यवेदयत् || २-५२-७ 
ततः सप्राञ्जलिर्भूत्वा गुहो राघवमब्रवीत् |
उपस्थितेयम् नौर्देव भूयः किम् करवाणि ते || २-५२-८ 
तवामरसुतप्रख्य तर्तुम् सागरगाम् नदीम् |
नौरियम् पुरुषव्याग्र! ताम् त्वमारोह सुव्रत! || २-५२-९ 
अथोवाच महातेजा रामो गुहमिदम् वचः |
कृतकामोऽस्मि भवता शीघ्रमारोप्यतामिति || २-५२-१० 
ततः कलापान् सम्नह्य खड्गौ बद्ध्वा च धन्विनौ |
जग्मतुर् येन तौ गन्गाम् सीतया सह राघवौ || २-५२-११ 
रामम् एव तु धर्मज्ञम् उपगम्य विनीतवत् |
किम् अहम् करवाणि इति सूतः प्रान्जलिर् अब्रवीत् || २-५२-१२ 
ततोऽब्रवीद्दाशरथिः सुमन्त्रम् |
स्पृशन् करेणोत्तमदक्षिणेन |
सुमन्त्र शीघ्रम् पुनरेव याहि |
राज्ञः सकाशे भवचाप्रमत्तः || २-५२-१३ 
निवर्तस्व इति उवाच एनम् एतावद्द् हि कृतम् मम |
रथम् विहाय पद्भ्याम् तु गमिष्यामि महावनम् || २-५२-१४ 
आत्मानम् तु अभ्यनुज्ञातम् अवेक्ष्य आर्तः स सारथिः |
सुमन्त्रः पुरुष व्याघ्रम् ऐक्ष्वाकम् इदम् अब्रवीत् || २-५२-१५ 
न अतिक्रान्तम् इदम् लोके पुरुषेण इह केनचित् |
तव सभ्रातृ भार्यस्य वासः प्राकृतवद् वने || २-५२-१६ 
न मन्ये ब्रह्म चर्ये अस्ति स्वधीते वा फल उदयः |
मार्दव आर्जवयोः वा अपि त्वाम् चेद् व्यसनम् आगतम् || २-५२-१७ 
सह राघव वैदेह्या भ्रात्रा चैव वने वसन् |
त्वम् गतिम् प्राप्स्यसे वीर त्रीम्ल् लोकांस् तु जयन्न् इव || २-५२-१८ 
वयम् खलु हता राम ये तया अपि उपवन्चिताः |
कैकेय्या वशम् एष्यामः पापाया दुह्ख भागिनः || २-५२-१९ 
इति ब्रुवन्न् आत्म समम् सुमन्त्रः सारथिस् तदा |
दृष्ट्वा दुर गतम् रामम् दुह्ख आर्तः रुरुदे चिरम् || २-५२-२० 
ततः तु विगते बाष्पे सूतम् स्पृष्ट उदकम् शुचिम् |
रामः तु मधुरम् वाक्यम् पुनः पुनर् उवाच तम् || २-५२-२१ 
इक्ष्वाकूणाम् त्वया तुल्यम् सुहृदम् न उपलक्षये |
यथा दशरथो राजा माम् न शोचेत् तथा कुरु || २-५२-२२ 
शोक उपहत चेताः च वृद्धः च जगती पतिः |
काम भार अवसन्नः च तस्मात् एतत् ब्रवीमि ते || २-५२-२३ 
यद् यद् आज्ञापयेत् किंचित् स महात्मा मही पतिः |
कैकेय्याः प्रिय काम अर्थम् कार्यम् तत् अविकान्क्षया || २-५२-२४ 
एतत् अर्थम् हि राज्यानि प्रशासति नर ईश्वराः |
यद् एषाम् सर्व कृत्येषु मनो न प्रतिहन्यते || २-५२-२५ 
यद्यथा स महा राजो न अलीकम् अधिगच्चति |
न च ताम्यति दुह्खेन सुमन्त्र कुरु तत् तथा || २-५२-२६ 
अदृष्ट दुह्खम् राजानम् वृद्धम् आर्यम् जित इन्द्रियम् |
ब्रूयाः त्वम् अभिवाद्य एव मम हेतोर् इदम् वचः || २-५२-२७ 
न एव अहम् अनुशोचामि लक्ष्मणो न च मैथिली |
अयोध्यायाः च्युताः च इति वने वत्स्यामह इति वा (महेति!)|| २-५२-२८ 
चतुर् दशसु वर्षेषु निवृत्तेषु पुनः पुनः |
लक्ष्मणम् माम् च सीताम् च द्रक्ष्यसि क्षिप्रम् आगतान् || २-५२-२९ 
एवम् उक्त्वा तु राजानम् मातरम् च सुमन्त्र मे |
अन्याः च देवीः सहिताः कैकेयीम् च पुनः पुनः || २-५२-३०
आरोग्यम् ब्रूहि कौसल्याम् अथ पाद अभिवन्दनम् |
सीताया मम च आर्यस्य वचनाल् लक्ष्मणस्य च || २-५२-३१ 
ब्रूयाः च हि महा राजम् भरतम् क्षिप्रम् आनय |
आगतः च अपि भरतः स्थाप्यो नृप मते पदे || २-५२-३२ 
भरतम् च परिष्वज्य यौवराज्ये अभिषिच्य च |
अस्मत् सम्तापजम् दुह्खम् न त्वाम् अभिभविष्यति || २-५२-३३ 
भरतः च अपि वक्तव्यो यथा राजनि वर्तसे |
तथा मातृषु वर्तेथाः सर्वास्व् एव अविशेषतः || २-५२-३४ 
यथा च तव कैकेयी सुमित्रा च अविशेषतः |
तथैव देवी कौसल्या मम माता विशेषतः || २-५२-३५ 
तातस्य प्रियकामेन यौवराज्यमपेक्षता |
लोकयोरुभयोः शक्यम् त्वया यत्सुखमेधितुम् || २-५२-३६ 
निवर्त्यमानो रामेण सुमन्त्रः शोक कर्शितः |
तत् सर्वम् वचनम् श्रुत्वा स्नेहात् काकुत्स्थम् अब्रवीत् || २-५२-३७ 
यद् अहम् न उपचारेण ब्रूयाम् स्नेहात् अविक्लवः |
भक्तिमान् इति तत् तावद् वाक्यम् त्वम् क्षन्तुम् अर्हसि || २-५२-३८ 
कथम् हि त्वद् विहीनो अहम् प्रतियास्यामि ताम् पुरीम् |
तव तात वियोगेन पुत्र शोक आकुलाम् इव || २-५२-३९ 
सरामम् अपि तावन् मे रथम् दृष्ट्वा तदा जनः |
विना रामम् रथम् दृष्ट्वा विदीर्येत अपि सा पुरी || २-५२-४० 
दैन्यम् हि नगरी गच्चेद् दृष्ट्वा शून्यम् इमम् रथम् |
सूत अवशेषम् स्वम् सैन्यम् हत वीरम् इव आहवे || २-५२-४१ 
दूरे अपि निवसन्तम् त्वाम् मानसेन अग्रतः स्थितम् |
चिन्तयन्त्यो अद्य नूनम् त्वाम् निराहाराः कृताः प्रजाः || २-५२-४२ 
दृष्टं तद्धि त्वया राम! यादृशम् त्वत्प्रवासने |
प्रजानाम् सम्कुलम् वृत्तम् त्वच्छोकक्लान्तचेतसाम् || २-५२-४३ 
आर्त नादो हि यः पौरैः मुक्तः तत् विप्रवासने |
रथस्थम् माम् निशाम्य एव कुर्युः शत गुणम् ततः || २-५२-४४ 
अहम् किम् च अपि वक्ष्यामि देवीम् तव सुतः मया |
नीतः असौ मातुल कुलम् सम्तापम् मा कृथाइति || २-५२-४५ 
असत्यम् अपि न एव अहम् ब्रूयाम् वचनम् ईदृशम् |
कथम् अप्रियम् एव अहम् ब्रूयाम् सत्यम् इदम् वचः || २-५२-४६ 
मम तावन् नियोगस्थाः त्वद् बन्धु जन वाहिनः |
कथम् रथम् त्वया हीनम् प्रवक्ष्यन्ति हय उत्तमाः || २-५२-४७ 
तन्न शक्ष्याम्यहम् गन्तुमयोध्याम् त्वदृतेऽनघ |
वनवासानुयानाय मामनुज्ञातुमर्हसि || २-५२-४८ 
यदि मे याचमानस्य त्यागम् एव करिष्यसि |
सरथो अग्निम् प्रवेक्ष्यामि त्यक्त मात्रैह त्वया || २-५२-४९ 
भविष्यन्ति वने यानि तपो विघ्न कराणि ते |
रथेन प्रतिबाधिष्ये तानि सत्त्वानि राघव || २-५२-५० 
तत् कृतेन मया प्राप्तम् रथ चर्या कृतम् सुखम् |
आशंसे त्वत् कृतेन अहम् वन वास कृतम् सुखम् || २-५२-५१ 
प्रसीद इच्चामि ते अरण्ये भवितुम् प्रत्यनन्तरः |
प्रीत्या अभिहितम् इच्चामि भव मे पत्यनन्तरः || २-५२-५२ 
इमे चापि हया वीर यदि ते वनवासिनः |
परिचर्याम् करिष्यन्ति प्राप्स्यन्ति परमाम् गतिम् || २-५२-५३ 
तव शुश्रूषणम् मूर्ध्ना करिष्यामि वने वसन् |
अयोध्याम् देव लोकम् वा सर्वथा प्रजहाम्य् अहम् || २-५२-५४ 
न हि शक्या प्रवेष्टुम् सा मया अयोध्या त्वया विना |
राज धानी महा इन्द्रस्य यथा दुष्कृत कर्मणा || २-५२-५५ 
वन वासे क्षयम् प्राप्ते मम एष हि मनो रथः |
यद् अनेन रथेन एव त्वाम् वहेयम् पुरीम् पुनः || २-५२-५६ 
चतुर् दश हि वर्षाणि सहितस्य त्वया वने |
क्षण भूतानि यास्यन्ति शतशः तु ततः अन्यथा || २-५२-५७ 
भृत्य वत्सल तिष्ठन्तम् भर्तृ पुत्र गते पथि |
भक्तम् भृत्यम् स्थितम् स्थित्याम् त्वम् न माम् हातुम् अर्हसि || २-५२-५८ 
एवम् बहु विधम् दीनम् याचमानम् पुनः पुनः |
रामः भृत्य अनुकम्पी तु सुमन्त्रम् इदम् अब्रवीत् || २-५२-५९ 
जानामि परमाम् भक्तिम् मयि ते भर्तृ वत्सल |
शृणु च अपि यद् अर्थम् त्वाम् प्रेषयामि पुरीम् इतः || २-५२-६० 
नगरीम् त्वाम् गतम् दृष्ट्वा जननी मे यवीयसी |
कैकेयी प्रत्ययम् गच्चेद् इति रामः वनम् गतः || २-५२-६१ 
परितुष्टा हि सा देवि वन वासम् गते मयि |
राजानम् न अतिशन्केत मिथ्या वादी इति धार्मिकम् || २-५२-६२ 
एष मे प्रथमः कल्पो यद् अम्बा मे यवीयसी |
भरत आरक्षितम् स्फीतम् पुत्र राज्यम् अवाप्नुयात् || २-५२-६३ 
मम प्रिय अर्थम् राज्ञः च सरथः त्वम् पुरीम् व्रज |
संदिष्टः च असि या अनर्थांस् तांस् तान् ब्रूयाः तथा तथा || २-५२-६४ 
इति उक्त्वा वचनम् सूतम् सान्त्वयित्वा पुनः पुनः |
गुहम् वचनम् अक्लीबम् रामः हेतुमद् अब्रवीत् || २-५२-६५ 
नेदानीम् गुह योग्योऽयम् वसो मे सजने वने |
अवश्यम् ह्याश्रमे वासह् कर्तव्यस्तद्गतो विधिः || २-५२-६६ 
सोऽहम् गृहीत्वा नियमम् तपस्विजनभूषणम् |
हितकामः पितुर्भूयः सीताया लक्ष्मणस्य च || २-५२-६७
जटाः कृत्वा गमिष्यामि न्यग्रोध क्षीरम् आनय | 
तत् क्षीरम् राज पुत्राय गुहः क्षिप्रम् उपाहरत् || २-५२-६८
लक्ष्मणस्य आत्मनः चैव रामः तेन अकरोज् जटाः | 
दीर्घबाहुर्नरव्याघ्रो जटिलत्व मधारयत् || २-५२-६९
तौ तदा चीर वसनौ जटा मण्डल धारिणौ |
अशोभेताम् ऋषि समौ भ्रातरौ राम रक्ष्मणौ || २-५२-७० 
ततः वैखानसम् मार्गम् आस्थितः सह लक्ष्मणः |
व्रतम् आदिष्टवान् रामः सहायम् गुहम् अब्रवीत् || २-५२-७१ 
अप्रमत्तः बले कोशे दुर्गे जन पदे तथा |
भवेथा गुह राज्यम् हि दुरारक्षतमम् मतम् || २-५२-७२ 
ततः तम् समनुज्ञाय गुहम् इक्ष्वाकु नन्दनः |
जगाम तूर्णम् अव्यग्रः सभार्यः सह लक्ष्मणः || २-५२-७३ 
स तु दृष्ट्वा नदी तीरे नावम् इक्ष्वाकु नन्दनः |
तितीर्षुः शीघ्रगाम् गन्गाम् इदम् लक्ष्मणम् अब्रवीत् || २-५२-७४ 
आरोह त्वम् नर व्याघ्र स्थिताम् नावम् इमाम् शनैः |
सीताम् च आरोपय अन्वक्षम् परिगृह्य मनस्विनीम् || २-५२-७५ 
स भ्रातुः शासनम् श्रुत्वा सर्वम् अप्रतिकूलयन् |
आरोप्य मैथिलीम् पूर्वम् आरुरोह आत्मवांस् ततः || २-५२-७६ 
अथ आरुरोह तेजस्वी स्वयम् लक्ष्मण पूर्वजः |
ततः निषाद अधिपतिर् गुहो ज्ञातीन् अचोदयत् || २-५२-७७ 
राघवोऽपि महातेजा नावमारुह्य ताम् ततः |
ब्रह्मवत् क्षत्रवच्चैव जजाप हितमात्मनः || २-५२-७८ 
आचम्य च यथाशास्त्रम् नदीम् ताम् सह सीतया |
प्राणमत्प्रीतिसम्हृष्टो लक्ष्मणश्चामितप्रभः || २-५२-७९ 
अनुज्ञाय सुमन्त्रम् च सबलम् चैव तम् गुहम् |
आस्थाय नावम् रामः तु चोदयाम् आस नाविकान् || २-५२-८० 
ततः तैः चोदिता सा नौः कर्ण धार समाहिता |
शुभ स्फ्य वेग अभिहता शीघ्रम् सलिलम् अत्यगात् || २-५२-८१ 
मध्यम् तु समनुप्राप्य भागीरथ्याः तु अनिन्दिता |
वैदेही प्रान्जलिर् भूत्वा ताम् नदीम् इदम् अब्रवीत् || २-५२-८२ 
पुत्रः दशरथस्य अयम् महा राजस्य धीमतः |
निदेशम् पालयतु एनम् गन्गे त्वद् अभिरक्षितः || २-५२-८३
चतुर् दश हि वर्षाणि समग्राणि उष्य कानने |
भ्रात्रा सह मया चैव पुनः प्रत्यागमिष्यति || २-५२-८४
ततः त्वाम् देवि सुभगे क्षेमेण पुनर् आगता |
यक्ष्ये प्रमुदिता गन्गे सर्व काम समृद्धये || २-५२-८५ 
त्वम् हि त्रिपथगा देवि ब्रह्म लोकम् समीक्षसे |
भार्या च उदधि राजस्य लोके अस्मिन् सम्प्रदृश्यसे || २-५२-८६ 
सा त्वाम् देवि नमस्यामि प्रशंसामि च शोभने |
प्राप्त राज्ये नर व्याघ्र शिवेन पुनर् आगते || २-५२-८७
गवाम् शत सहस्राणि वस्त्राणि अन्नम् च पेशलम् |
ब्राह्मणेभ्यः प्रदास्यामि तव प्रिय चिकीर्षया || २-५२-८८ 
सुराघटसहस्रेण मांसभूतोदनेन च |
यक्ष्ये त्वाम् प्रयता देवि पुरीम् पुनरुपागता || २-५२-८९ 
यानि त्वत्तीरवासीनि दैवतानि च सन्ति हि |
तानि सर्वाणि यक्ष्यामि तीर्थान्यायतनानि च || २-५२-९० 
पुनरेव महाबाउर्मया भ्रात्रा च सम्गतः |
अयोध्याम् वनवासात्तु प्रविशत्वनघोऽनघे || २-५२-९१ 
तथा सम्भाषमाणा सा सीता गन्गाम् अनिन्दिता |
दक्षिणा दक्षिणम् तीरम् क्षिप्रम् एव अभ्युपागमत् || २-५२-९२ 
तीरम् तु समनुप्राप्य नावम् हित्वा नर ऋषभः |
प्रातिष्ठत सह भ्रात्रा वैदेह्या च परम् तपः || २-५२-९३ 
अथ अब्रवीन् महा बाहुः सुमित्र आनन्द वर्धनम् |
भव सम्रक्षणार्थाय सजने विजनेऽपि वा || २-५२-९४ 
अवश्यम् रक्षणम् कार्यमदृष्टे विजने वने |
अग्रतः गच्च सौमित्रे सीता त्वाम् अनुगच्चतु || २-५२-९५ 
पृष्ठतः अहम् गमिष्यामि त्वाम् च सीताम् च पालयन् |
अन्योन्यस्य हि नो रक्षा कर्तव्या पुरुषर्षभ || २-५२-९६ 
न हि तावदतिक्रान्ता सुकरा काचन क्रिया |
अद्य दुःखम् तु वैदेही वनवासस्य वेत्स्यति || २-५२-९७ 
प्रणष्टजनसम्बाधम् क्षेत्रारामविवर्बितम् |
विषमम् च प्रपातम् च वनमद्य प्रवेक्ष्यति || २-५२-९८ 
श्रुत्वा रामस्य वचनम् प्रतिस्थे लक्ष्मणोऽग्रतः |
अनन्तरम् च सीताया राघवो रघुनन्दनः || २-५२-९९ 
गतम् तु गन्गा पर पारम् आशु |
रामम् सुमन्त्रः प्रततम् निरीक्ष्य |
अध्व प्रकर्षात् विनिवृत्त दृष्टिर् |
र्मुमोच बाष्पम् व्यथितः तपस्वी || २-५२-१०० 
स लोकपालप्रतिमप्रभाववाम् |
स्तीर्त्वा महात्मा वरदो महानदीम् |
ततः समृद्धान् शुभसस्यमालिनः |
क्रमेण वत्सान् मुदितानुपागमत् || २-५२-१०१ 
तौ तत्र हत्वा चतुरः महा मृगान् |
वराहम् ऋश्यम् पृषतम् महा रुरुम् |
आदाय मेध्यम् त्वरितम् बुभुक्षितौ|
वासाय काले ययतुर् वनः पतिम् || २-५२-१०२ 
इति वाल्मीकि रामायणे आदि काव्ये अयोध्य काण्डे द्विपंचाशः सर्गः 
स तम् वृक्षम् समासाद्य संध्याम् अन्वास्य पश्चिमाम् |
रामः रमयताम् श्रेष्ठैति ह उवाच लक्ष्मणम् || २-५३-१ 
अद्य इयम् प्रथमा रात्रिर् याता जन पदात् बहिः |
या सुमन्त्रेण रहिता ताम् न उत्कण्ठितुम् अर्हसि || २-५३-२ 
जागर्तव्यम् अतन्द्रिभ्याम् अद्य प्रभृति रात्रिषु |
योग क्षेमः हि सीताया वर्तते लक्ष्मण आवयोह् || २-५३-३ 
रात्रिम् कथंचित् एव इमाम् सौमित्रे वर्तयामहे |
उपावर्तामहे भूमाव् आस्तीर्य स्वयम् आर्जितैः || २-५३-४ 
स तु सम्विश्य मेदिन्याम् महा अर्ह शयन उचितः |
इमाः सौमित्रये रामः व्याजहार कथाः शुभाः || २-५३-५ 
ध्रुवम् अद्य महा राजो दुह्खम् स्वपिति लक्ष्मण |
कृत कामा तु कैकेयी तुष्टा भवितुम् अर्हति || २-५३-६ 
सा हि देवी महा राजम् कैकेयी राज्य कारणात् |
अपि न च्यावयेत् प्राणान् दृष्ट्वा भरतम् आगतम् || २-५३-७ 
अनाथः चैव वृद्धः च मया चैव विनाकृतः |
किम् करिष्यति काम आत्मा कैकेय्या वशम् आगतः || २-५३-८ 
इदम् व्यसनम् आलोक्य राज्ञः च मति विभ्रमम् |
कामएव अर्ध धर्माभ्याम् गरीयान् इति मे मतिः || २-५३-९ 
को हि अविद्वान् अपि पुमान् प्रमदायाः कृते त्यजेत् |
चन्द अनुवर्तिनम् पुत्रम् तातः माम् इव लक्ष्मण || २-५३-१० 
सुखी बत सभार्यः च भरतः केकयी सुतः |
मुदितान् कोसलान् एको यो भोक्ष्यति अधिराजवत् || २-५३-११ 
स हि सर्वस्य राज्यस्य मुखम् एकम् भविष्यति |
ताते च वयसा अतीते मयि च अरण्यम् आश्रिते || २-५३-१२ 
अर्थ धर्मौ परित्यज्य यः कामम् अनुवर्तते |
एवम् आपद्यते क्षिप्रम् राजा दशरथो यथा || २-५३-१३ 
मन्ये दशरथ अन्ताय मम प्रव्राजनाय च |
कैकेयी सौम्य सम्प्राप्ता राज्याय भरतस्य च || २-५३-१४ 
अपि इदानीम् न कैकेयी सौभाग्य मद मोहिता |
कौसल्याम् च सुमित्राम् च सम्प्रबाधेत मत् कृते || २-५३-१५ 
मा स्म मत् कारणात् देवी सुमित्रा दुह्खम् आवसेत् |
अयोध्याम् इतएव त्वम् काले प्रविश लक्ष्मण || २-५३-१६ 
अहम् एको गमिष्यामि सीतया सह दण्डकान् |
अनाथाया हि नाथः त्वम् कौसल्याया भविष्यसि || २-५३-१७ 
क्षुद्र कर्मा हि कैकेयी द्वेषात् अन्याय्यम् आचरेत् |
परिदद्या हि धर्मज्ञे भरते मम मातरम् || २-५३-१८ 
नूनम् जाति अन्तरे कस्मिंस् स्त्रियः पुत्रैः वियोजिताः |
जनन्या मम सौमित्रे तत् अपि एतत् उपस्थितम् || २-५३-१९ 
मया हि चिर पुष्टेन दुह्ख सम्वर्धितेन च |
विप्रायुज्यत कौसल्या फल काले धिग् अस्तु माम् || २-५३-२० 
मा स्म सीमन्तिनी काचिज् जनयेत् पुत्रम् ईदृशम् |
सौमित्रे यो अहम् अम्बाया दद्मि शोकम् अनन्तकम् || २-५३-२१ 
मन्ये प्रीति विशिष्टा सा मत्तः लक्ष्मण सारिका |
यस्याः तत् श्रूयते वाक्यम् शुक पादम् अरेर् दश || २-५३-२२ 
शोचन्त्याः च अल्प भाग्याया न किंचित् उपकुर्वता |
पुर्त्रेण किम् अपुत्राया मया कार्यम् अरिम् दम || २-५३-२३ 
अल्प भाग्या हि मे माता कौसल्या रहिता मया |
शेते परम दुह्ख आर्ता पतिता शोक सागरे || २-५३-२४ 
एको हि अहम् अयोध्याम् च पृथिवीम् च अपि लक्ष्मण |
तरेयम् इषुभिः क्रुद्धो ननु वीर्यम् अकारणम् || २-५३-२५ 
अधर्म भय भीतः च पर लोकस्य च अनघ |
तेन लक्ष्मण न अद्य अहम् आत्मानम् अभिषेचये || २-५३-२६ 
एतत् अन्यच् च करुणम् विलप्य विजने बहु |
अश्रु पूर्ण मुखो रामः निशि तूष्णीम् उपाविशत् || २-५३-२७ 
विलप्य उपरतम् रामम् गत अर्चिषम् इव अनलम् |
समुद्रम् इव निर्वेगम् आश्वासयत लक्ष्मणः || २-५३-२८ 
ध्रुवम् अद्य पुरी रामायोध्या युधिनाम् वर |
निष्प्रभा त्वयि निष्क्रान्ते गत चन्द्रा इव शर्वरी || २-५३-२९ 
न एतत् औपयिकम् राम यद् इदम् परितप्यसे |
विषादयसि सीताम् च माम् चैव पुरुष ऋषभ || २-५३-३० 
न च सीता त्वया हीना न च अहम् अपि राघव |
मुहूर्तम् अपि जीवावो जलान् मत्स्याव् इव उद्धृतौ || २-५३-३१ 
न हि तातम् न शत्रुघ्नम् न सुमित्राम् परम् तप |
द्रष्टुम् इच्चेयम् अद्य अहम् स्वर्गम् वा अपि त्वया विना || २-५३-३२ 
ततस्तत्र सुखासीने नातिदूरे निरीक्ष्य ताम् |
न्यग्रोधे सुकृताम् शय्याम् भेजाते धर्मवत्सलौ || २-५३-३३ 
स लक्ष्मणस्य उत्तम पुष्कलम् वचो |
निशम्य च एवम् वन वासम् आदरात् |
समाः समस्ता विदधे परम् तपः |
प्रपद्य धर्मम् सुचिराय राघवः || २-५३-३४ 
ततस्तु तस्मिन् विजने वने तदा |
महाबलौ राघववंशवर्धनौ |
न तौ भयम् सम्भ्रममभ्युपेयतु |
र्यथैव सिम्हौ गिरिसानुगोचरौ || २-५३-३५ 
ते तु तस्मिन् महा वृक्षौषित्वा रजनीम् शिवाम् |
विमले अभ्युदिते सूर्ये तस्मात् देशात् प्रतस्थिरे || २-५४-१ 
यत्र भागीरथी गन्गा यमुनाम् अभिवर्तते |
जग्मुस् तम् देशम् उद्दिश्य विगाह्य सुमहद् वनम् || २-५४-२
ते भूमिम् आगान् विविधान् देशामः च अपि मनो रमान् |
अदृष्ट पूर्वान् पश्यन्तः तत्र तत्र यशस्विनः || २-५४-३ 
यथा क्षेमेण गच्चन् स पश्यमः च विविधान् द्रुमान् |
निवृत्त मात्रे दिवसे रामः सौमित्रिम् अब्रवीत् || २-५४-४ 
प्रयागम् अभितः पश्य सौमित्रे धूमम् उन्नतम् |
अग्नेर् भगवतः केतुम् मन्ये सम्निहितः मुनिः || २-५४-५ 
नूनम् प्राप्ताः स्म सम्भेदम् गन्गा यमुनयोः वयम् |
तथा हि श्रूयते शम्ब्दो वारिणा वारि घट्टितः || २-५४-६ 
दारूणि परिभिन्नानि वनजैः उपजीविभिः |
भरद्वाज आश्रमे च एते दृश्यन्ते विविधा द्रुमाः || २-५४-७ 
धन्विनौ तौ सुखम् गत्वा लम्बमाने दिवा करे |
गन्गा यमुनयोह् संधौ प्रापतुर् निलयम् मुनेः || २-५४-८ 
रामः तु आश्रमम् आसाद्य त्रासयन् मृग पक्षिणः |
गत्वा मुहूर्तम् अध्वानम् भरद्वाजम् उपागमत् || २-५४-९ 
ततः तु आश्रमम् आसाद्य मुनेर् दर्शन कान्क्षिणौ |
सीतया अनुगतौ वीरौ दूरात् एव अवतस्थतुः || २-५४-१० 
स प्रविश्य महात्मानमृषिम् शिष्यगणैर्वऋतम् |
संशितव्रतमेकाग्रम् तपसा लब्धचक्षुषम् || २-५४-११
हुत अग्नि होत्रम् दृष्ट्वा एव महा भागम् कृत अन्जलिः |
रामः सौमित्रिणा सार्धम् सीतया च अभ्यवादयत् || २-५४-१२ 
न्यवेदयत च आत्मानम् तस्मै लक्ष्मण पूर्वजः |
पुत्रौ दशरथस्य आवाम् भगवन् राम लक्ष्मणौ || २-५४-१३ 
भार्या मम इयम् वैदेही कल्याणी जनक आत्मजा |
माम् च अनुयाता विजनम् तपो वनम् अनिन्दिता || २-५४-१४ 
पित्रा प्रव्राज्यमानम् माम् सौमित्रिर् अनुजः प्रियः |
अयम् अन्वगमद् भ्राता वनम् एव दृढ व्रतः || २-५४-१५ 
पित्रा नियुक्ता भगवन् प्रवेष्यामः तपो वनम् |
धर्मम् एव आचरिष्यामः तत्र मूल फल अशनाः || २-५४-१६ 
तस्य तत् वचनम् श्रुत्वा राज पुत्रस्य धीमतः |
उपानयत धर्म आत्मा गाम् अर्घ्यम् उदकम् ततः || २-५४-१७ 
नानाविधानन्नरसान् वन्यमूलफलाश्रयान् |
तेभ्यो ददौ तप्ततपा वासम् चैवाभ्यकल्पयत् || २-५४-१८ 
मृग पक्षिभिर् आसीनो मुनिभिः च समन्ततः |
रामम् आगतम् अभ्यर्च्य स्वागतेन आह तम् मुनिः || २-५४-१९ 
प्रतिगृह्य च ताम् अर्चाम् उपविष्टम् स राघवम् |
भरद्वाजो अब्रवीद् वाक्यम् धर्म युक्तम् इदम् तदा || २-५४-२० 
चिरस्य खलु काकुत्स्थ पश्यामि त्वाम् इह आगतम् |
श्रुतम् तव मया च इदम् विवासनम् अकारणम् || २-५४-२१ 
अवकाशो विविक्तः अयम् महा नद्योह् समागमे |
पुण्यः च रमणीयः च वसतु इह भगान् सुखम् || २-५४-२२ 
एवम् उक्तः तु वचनम् भरद्वाजेन राघवः |
प्रत्युवाच शुभम् वाक्यम् रामः सर्व हिते रतः || २-५४-२३ 
भगवन्न् इताअसन्नः पौर जानपदो जनः |
सुदर्शमिह माम् प्रेक्ष्य मन्येऽह मिममाश्रमम् || २-५४-२४
आगमिष्यति वैदेहीम् माम् च अपि प्रेक्षको जनः |
अनेन कारणेन अहम् इह वासम् न रोचये || २-५४-२५ 
एक अन्ते पश्य भगवन्न् आश्रम स्थानम् उत्तमम् |
रमते यत्र वैदेही सुख अर्हा जनक आत्मजा || २-५४-२६ 
एतत् श्रुत्वा शुभम् वाक्यम् भरद्वाजो महा मुनिः |
राघवस्य ततः वाक्यम् अर्थ ग्राहकम् अब्रवीत् || २-५४-२७ 
दश क्रोशैतः तात गिरिर् यस्मिन् निवत्स्यसि |
महर्षि सेवितः पुण्यः सर्वतः सुख दर्शनः || २-५४-२८
गो लान्गूल अनुचरितः वानर ऋष्क निषेवितः |
चित्र कूटैति ख्यातः गन्ध मादन सम्निभः || २-५४-२९ 
यावता चित्र कूटस्य नरः शृन्गाणि अवेक्षते |
कल्याणानि समाधत्ते न पापे कुरुते मनः || २-५४-३० 
ऋषयः तत्र बहवो विहृत्य शरदाम् शतम् |
तपसा दिवम् आरूधाः कपाल शिरसा सह || २-५४-३१ 
प्रविविक्तम् अहम् मन्ये तम् वासम् भवतः सुखम् |
इह वा वन वासाय वस राम मया सह || २-५४-३२ 
स रामम् सर्व कामैअः तम् भरद्वाजः प्रिय अतिथिम् |
सभार्यम् सह च भ्रात्रा प्रतिजग्राह धर्मवित् || २-५४-३३ 
तस्य प्रयागे रामस्य तम् महर्षिम् उपेयुषः |
प्रपन्ना रजनी पुण्या चित्राः कथयतः कथाः || २-५४-३४ 
सीतातृतीय काकुत्स्थह् परिश्रान्तः सुखोचितः |
भरद्वाजाश्रमे रम्ये ताम् रात्रि मवस्त्सुखम् || २-५४-३५ 
प्रभातायाम् रजन्याम् तु भरद्वाजम् उपागमत् |
उवाच नर शार्दूलो मुनिम् ज्वलित तेजसम् || २-५४-३६ 
शर्वरीम् भवनन्न् अद्य सत्य शील तव आश्रमे |
उषिताः स्म इह वसतिम् अनुजानातु नो भवान् || २-५४-३७ 
रात्र्याम् तु तस्याम् व्युष्टायाम् भरद्वाजो अब्रवीद् इदम् |
मधु मूल फल उपेतम् चित्र कूटम् व्रज इति ह || २-५४-३८ 
वासमौपयिकम् मन्ये तव राम महाबल |
नानानगगणोपेतः किन्नरोरगसेवितह् || २-५४-३९
मयूरनादाभिरुतो गजराजनिषेवितः |
गम्यताम् भवता शैलश्चित्रकूटः स विश्रुतः || २-५४-४०
पुण्यश्च रमणीयश्च बहुमूलफलायुतः | 
तत्र कुन्जर यूथानि मृग यूथानि च अभितः || २-५४-४१
विचरन्ति वन अन्तेषु तानि द्रक्ष्यसि राघव | 
सरित्प्रस्रवणप्रस्थान् दरीकन्धरनिर्घरान् || २-५४-४२
चरतः सीतया सार्धम् नन्दिष्यति मनस्तव | 
प्रहृष्ट कोयष्टिक कोकिल स्वनैः |
र्विनादितम् तम् वसुधा धरम् शिवम् |
मृगैः च मत्तैः बहुभिः च कुन्जरैः |
सुरम्यम् आसाद्य समावस आश्रमम् || २-५४-४३ 
इत्यार्षे श्रीमद्रामायणे आदिकाव्ये अयोध्याकाण्डे चतुःपंचाशः सर्गः 
उषित्वा रजनीम् तत्र राजपुत्रावरिंदमौ |
महर्षिमभिवाद्याथ जग्मतुस्तम् गिरिम् प्रति || २-५५-१ 
तेषाम् चैव स्वस्त्ययनम् महर्षिः स चकार ह |
प्रस्थितांश्चैव तान् प्रेक्ष्यपिता पुत्रानिवान्वगात् || २-५५-२ 
ततः प्रचक्रमे वक्तुम् वचनम् स महामुनिः |
भर्द्वाजो महातेजा रामम् सत्यपराक्रमम् || २-५५-३ 
गङ्गायमुनयोः सन्धिमासाद्य मनुजर्षभौ |
काळिन्दीमनुगच्छेताम् नदीम् पश्चान्मुखाश्रिताम् || २-५५-४ 
अथासाद्य तु काळिन्न्धीम् शीघ्रस्रोतसमापगाम् |
तस्यास्तीर्थम् प्रचरितम् पुराणम् प्रेक्ष्य राघवौ || २-५५-५
तत्र यूयम् प्लवम् कृत्वा तरतांशुमतीम् नदीम् | 
ततो न्यग्रोधमासाद्य महान्तम् हरितच्छदम् || २-५५-६
विवृद्धम् बहुभिर्वऋक्षैह् श्यामम् सिद्धोपसेवितम् |
तस्मै सीताञ्जलिम् कृत्वा प्रयुञ्जीताशिषः शिवाः || २-५५-७ 
समासाद्य तु तम् वृक्षम् वसेद्वातिक्रमेत वा |
क्रोशमात्रम् ततो गत्वा नीलम् द्रक्ष्यथ काननम् || २-५५-८
पलाशबदरीमिश्रम् रम्यम् वंशैश्च यामुनैः | 
स पन्थाश्चित्रकूटस्य गतः सुबहुशो मया || २-५५-९
रम्ये मार्दवयुक्तश्च वनदावैर्विपर्जितः | 
इति पन्थानमावेद्य महर्षः स न्यवर्तत || २-५५-१०
अभिवाद्य तथेत्युक्त्वा रामेण विनिवर्तितः | 
उपावृत्ते मुनौ तस्मिन् रामो लक्ष्मणमब्रवीत् || २-५५-११
कृतपुण्याः स्म सौमित्रे मुनिर्यन्नोऽनुकम्पते | 
इति तौ पुरुषव्याघ्रौ मन्त्रयित्वा मनस्विनौ || २-५५-१२
सीतामेवाग्रतः कृत्वा काळिन्दीम् जग्मतुर्नदीम् | 
अथा साद्य तु काळिन्दीम् शीघ्रस्रोतोवहाम् नदीम् || २-५५-१३
चिन्तामापेदिरे सर्वे नदीजलतितीर्षवः 
तौ काष्ठसम्घातमथो चक्रतुस्तु महाप्लवम् || २-५५-१४
शुष्कैर्वंशैः समास्तीर्णमुळीरैश्च समावृतम् | 
ततो वेतसशाखाश्च जम्बूशाखाश्च वीर्यवान् || २-५५-१५
चकार लक्ष्मणश्छित्वा सीतायाः सुखमासनम् | 
तत्र श्रियमिवाचिन्त्याम् रामो दाशरथिः प्रियाम् || २-५५-१६
ईष्त्सन्कह्हनाबान् तानग्तारिओअतत् प्लवम् | 
पार्श्वे च तत्र वैदेह्या वसने चूष्णानि च || २-५५-१७
प्लवे कठिनकाजम् च रामश्चक्रे सहायुधैः | 
आरोप्य प्रथमम् सीताम् सम्घाटम् प्रतिगृह्य तौ || २-५५-१८
ततः प्रतेरतुर्य त्तौ वीरौ दशरथात्मजौ | 
काळिन्दीमध्यमायाता सीता त्वेनामवन्दत || २-५५-१९
स्वस्ति देवि तरामि त्वाम् पार्येन्मे पतिर्वतम् |
यक्ष्ये त्वाम् गोनहस्रेण सुराघटशतेन च || २-५५-२०
स्वस्ति प्रत्यागते रामे पुरीमिक्ष्वाकुपालिताम् | 
काळिन्दीमथ सीता तु याचमाना कृताञ्जलिः || २-५५-२१
तीरमेवाभिसम्प्राप्ता दक्षिणम् वरवर्णिनी | 
ततः प्लवेनांशुमतीम् शीघ्रगामूर्मिमालिनीम् || २-५५-२२
तीरजैर्बहुभिर्वृक्षैः सम्तेरुर्यमुनाम् नदीम् | 
ते तीर्णाः प्लवमुत्सृज्य प्रस्थाय यमुनावनात् || २-५५-२३
श्यामम् न्यग्रोधमासेदुः शीतलम् हरितच्छदम् | 
न्य्ग्रोधम् तमुपागम्य वैदेहि वाक्यमब्रवीत् || २-५५-२४
नमस्तेऽन्तु महावृक्ष पारयेन्मे पतिर्वतम् |
कौसल्याम् चैव पश्येयम् सुमित्राम् च यशस्विनीम् || २-५५-२५
इति सीताञ्जलिम् कृत्वा पर्यगच्छद्वनस्पतिम् | 
अवलोक्य ततः सीतामायाचन्तीमनिन्दिताम् || २-५५-२६
दयिताम् च विधेयम् च रामो लक्ष्मणमब्रवीत् | 
सीतामादाय गच्छ त्वमग्रतो भरतानुज || २-५५-२७
पृष्ठतोऽहम् गमिष्यामि सायुधो द्विपदाम् वर | 
यद्यत्फलम् प्रार्थयते पुष्पम् वा जनकात्मजा || २-५५-२८
तत्तत्प्रदद्या वैदेह्या यत्रास्य रमते मनः | 
गच्चतोस्तु तयोर्मध्ये बभूव जनकात्मजा || २-५५-२९
मातङ्गयोर्मद्यगता शुभा नागवधूरिव | 
एकैकम् पादपम् गुल्मम् लताम् वा पुष्पशालिनीम् || २-५५-३०
अदृष्टपूर्वाम् पश्यन्ती रामम् पप्रच्छ साऽबला | 
रमणीयान् बहुविधान् पादपान् कुसुमोत्कटान् || २-५५-३१
सीतावचनसम्रब्द अनयामास लक्स्मणः | 
विचित्रवालुकजलाम् हससारसनादिताम् || २-५५-३२
रेमे जनकराजस्य तदा प्रेक्ष्य सुता नदीम् | 
क्रोशमात्रम् ततो गत्वा भ्रातरौ रामलक्ष्मनौ || २-५५-३३
बहून्मेध्यान् मृगान् हत्वा चेरतुर्यमुनावने | 
विहृत्य ते बर्हिणपूगनादिते |
शुभे वने वानरवारणायुते |
समम् नदीवप्रमुपेत्य सम्मतम् |
निवासमाजग्मु रदीनदर्शनाः || || २-५५-३४ 
इत्यार्षे श्रिमद्रामायणे आदिकाव्ये अयोध्यकान्दे पञ्चाशः सर्गः 
अथ रात्र्याम् व्यतीतायाम् अवसुप्तम् अनन्तरम् |
प्रबोधयाम् आस शनैः लक्ष्मणम् रघु नन्दनः || २-५६-१ 
सौमित्रे शृणु वन्यानाम् वल्गु व्याहरताम् स्वनम् |
सम्प्रतिष्ठामहे कालः प्रस्थानस्य परम् तप || २-५६-२ 
स सुप्तः समये भ्रात्रा लक्ष्मणः प्रतिबोधितः |
जहौ निद्राम् च तन्द्रीम् च प्रसक्तम् च पथि श्रमम् || २-५६-३ 
ततौत्थाय ते सर्वे स्पृष्ट्वा नद्याः शिवम् जलम् |
पन्थानम् ऋषिणा उद्दिष्टम् चित्र कूटस्य तम् ययुः || २-५६-४ 
ततः सम्प्रस्थितः काले रामः सौमित्रिणा सह |
सीताम् कमल पत्र अक्षीम् इदम् वचनम् अब्रवीत् || २-५६-५ 
आदीप्तान् इव वैदेहि सर्वतः पुष्पितान् नगान् |
स्वैः पुष्पैः किंशुकान् पश्य मालिनः शिशिर अत्यये || २-५६-६ 
पश्य भल्लातकान् फुल्लान् नरैः अनुपसेवितान् |
फल पत्रैः अवनतान् नूनम् शक्ष्यामि जीवितुम् || २-५६-७ 
पश्य द्रोण प्रमाणानि लम्बमानानि लक्ष्मण |
मधूनि मधु कारीभिः सम्भृतानि नगे नगे || २-५६-८ 
एष क्रोशति नत्यूहः तम् शिखी प्रतिकूजति |
रमणीये वन उद्देशे पुष्प संस्तर सम्कटे || २-५६-९ 
मातम्ग यूथ अनुसृतम् पक्षि सम्घ अनुनादितम् |
चित्र कूटम् इमम् पश्य प्रवृद्ध शिखरम् गिरिम् || २-५६-१० 
समभूमितले रम्ये द्रुमैर्बहुभिरावृते |
पुण्ये रंस्यामहे तात चित्रकूटस्य कानने || २-५६-११ 
ततः तौ पाद चारेण गच्चन्तौ सह सीतया |
रम्यम् आसेदतुः शैलम् चित्र कूटम् मनो रमम् || २-५६-१२ 
तम् तु पर्वतम् आसाद्य नाना पक्षि गण आयुतम् |
बहुमूलफलम् रम्यम् सम्पन्नम् सरसोदकम् || २-५६-१३ 
मनोज्ज़्नोऽयम् तिरिः सौम्य नानाद्रुमलतायतह् |
बहुमूलफलो रम्यः स्वाजीवः प्रतिभाति मे || २-५६-१४ 
मनयश्च महात्मानो वसन्त्य शिलोच्चये |
अयम् वासो भवेत् तावद् अत्र सौम्य रमेमहि || २-५६-१५ 
इति सीता च रामश्च लक्ष्मणश्च कृताञ्जलिः |
अभिगम्याश्रमम् सर्वे वाल्मीकि मभिवादयन् || २-५६-१६ 
तान्महर्षिः प्रमुदितः पूजयामास धर्मवित् |
आस्यतामिति चोवाच स्वागतम् तु निवेद्य च || २-५६-१७ 
ततोऽब्रवीन्महाबाहुर्लकमणम् लक्ष्मणाग्रजः |
सम्निवेद्य यथान्याय मात्मानमृष्ये प्रभुः || २-५६-१८ 
लक्ष्मण आनय दारूणि दृढानि च वराणि च |
कुरुष्व आवसथम् सौम्य वासे मे अभिरतम् मनः || २-५६-१९ 
तस्य तत् वचनम् श्रुत्वा सौमित्रिर् विविधान् द्रुमान् |
आजहार ततः चक्रे पर्ण शालाम् अरिम् दम || २-५६-२० 
ताम् निष्ठताम् बद्धकटाम् दृष्ट्वा रमः सुदर्शनाम् |
शुश्रूषमाणम् एक अग्रम् इदम् वचनम् अब्रवीत् || २-५६-२१ 
ऐणेयम् मांसम् आहृत्य शालाम् यक्ष्यामहे वयम् |
कर्त्व्यम् वास्तुशमनम् सौमित्रे चिरजीवभिः || २-५६-२२ 
मृगम् हत्वाऽऽनय क्षिप्रम् लक्ष्मणेह शुभेक्षण
कर्तव्यः शास्त्रदृष्टो हि विधिर्दर्ममनुस्मर || २-५६-२३ 
भ्रातुर्वचन माज्ञाय लक्ष्मणः परवीरहा |
चकार स यथोक्तम् च तम् रामः पुनरब्रवीत् || २-५६-२४ 
इणेयम् श्रपयस्वैतच्च्चालाम् यक्ष्यमहे वयम् |
त्वरसौम्य मुहूर्तोऽयम् ध्रुवश्च दिवसोऽप्ययम् || २-५६-२५ 
स लक्ष्मणः कृष्ण मृगम् हत्वा मेध्यम् पतापवान् |
अथ चिक्षेप सौमित्रिः समिद्धे जात वेदसि || २-५६-२६ 
तम् तु पक्वम् समाज्ञाय निष्टप्तम् चिन्न शोणितम् |
लक्ष्मणः पुरुष व्याघ्रम् अथ राघवम् अब्रवीत् || २-५६-२७ 
अयम् कृष्णः समाप्त अन्गः शृतः कृष्ण मृगो यथा |
देवता देव सम्काश यजस्व कुशलो हि असि || २-५६-२८ 
रामः स्नात्वा तु नियतः गुणवान् जप्य कोविदः |
सम्ग्रहेणाकरोत्सर्वान् मन्त्रन् सत्रावसानिकान् || २-५६-२९ 
इष्ट्वा देवगणान् सर्वान् विवेशावसथम् शुचिः |
बभूव च मनोह्लादो रामस्यामिततेजसः || २-५६-३० 
वैश्वदेवबलिम् कृत्वा रौद्रम् वैष्णवमेव च |
वास्तुसंशमनीयानि मङ्गळानि प्रवर्तयन् || २-५६-३१
जपम् च न्यायतः कृत्वा स्नात्वा नद्याम् यथाविधि |
पाप संशमनम् रामः चकार बलिम् उत्तमम् || २-५६-३२ 
वेदिस्थलविधानानि चैत्यान्यायतनानि च |
आश्रमस्यानुरूपाणि स्थापयामास राघवः || २-५६-३३ 
वन्यैर्माल्यैः फलैर्मूलैः पक्वैर्मांसैर्यथाविधि |
अद्भर्जपैश्च वेदोक्तै र्धर्भैश्च ससमित्कुशैः || २-५६-३४
तौ तर्पयित्वा भूतानि राघवौ सह सीतया |
तदा विविशतुः शालाम् सुशुभाम् शुभलक्षणौ || २-५६-३५ 
ताम् वृक्ष पर्णच् चदनाम् मनोज्ञाम् |
यथा प्रदेशम् सुकृताम् निवाताम् |
वासाय सर्वे विविशुः समेताः |
सभाम् यथा देव गणाः सुधर्माम् || २-५६-३६ 
अनेक नाना मृग पक्षि सम्कुले |
विचित्र पुष्प स्तबलैः द्रुमैः युते |
वन उत्तमे व्याल मृग अनुनादिते |
तथा विजह्रुः सुसुखम् जित इन्द्रियाः || २-५६-३७ 
सुरम्यम् आसाद्य तु चित्र कूटम् |
नदीम् च ताम् माल्यवतीम् सुतीर्थाम् |
ननन्द हृष्टः मृग पक्षि जुष्टाम् |
जहौ च दुह्खम् पुर विप्रवासात् || २-५६-३८ 
इत्यार्षे श्रीमद्रामायणे आदिकाव्ये अयोध्याकाण्डे षट्पञ्चाशः सर्गः 
कथयित्वा सुदुह्ख आर्तः सुमन्त्रेण चिरम् सह |
रामे दक्षिण कूलस्थे जगाम स्व गृहम् गुहः || २-५७-१ 
भरद्वाजाभिगमनम् प्रयागे च सहासनम् |
आगिरेर्गमनम् तेषाम् तत्रस्थैरभिलक्षितम् || २-५७-२ 
अनुज्ञातः सुमन्त्रः अथ योजयित्वा हय उत्तमान् |
अयोध्याम् एव नगरीम् प्रययौ गाढ दुर्मनाः || २-५७-३ 
स वनानि सुगन्धीनि सरितः च सरांसि च |
पश्यन्न् अतिययौ शीघ्रम् ग्रामाणि नगराणि च || २-५७-४ 
ततः साय अह्न समये तृतीये अहनि सारथिः |
अयोध्याम् समनुप्राप्य निरानन्दाम् ददर्श ह || २-५७-५ 
स शून्याम् इव निह्शब्दाम् दृष्ट्वा परम दुर्मनाः |
सुमन्त्रः चिन्तयाम् आस शोक वेग समाहतः || २-५७-६ 
कच्चिन् न सगजा साश्वा सजना सजन अधिपा |
राम सम्ताप दुह्खेन दग्धा शोक अग्निना पुरी || २-५७-७ 
इति चिन्ता परः सूतः वाजिभिः श्रीघ्रपातिभिः |
नगरद्वारमासाद्य त्वरितः प्रविवेश ह || २-५७-८ 
सुमन्त्रम् अभियान्तम् तम् शतशो अथ सहस्रशः |
क्व रामैति पृच्चन्तः सूतम् अभ्यद्रवन् नराः || २-५७-९ 
तेषाम् शशंस गङ्गायाम् अहम् आपृच्च्य राघवम् |
अनुज्ञातः निवृत्तः अस्मि धार्मिकेण महात्मना || २-५७-१० 
ते तीर्णाइति विज्ञाय बाष्प पूर्ण मुखा जनाः |
अहो धिग् इति निश्श्वस्य हा राम इति च चुक्रुशुः || २-५७-११ 
शुश्राव च वचः तेषाम् बृन्दम् बृन्दम् च तिष्ठताम् |
हताः स्म खलु ये न इह पश्यामैति राघवम् || २-५७-१२ 
दान यज्ञ विवाहेषु समाजेषु महत्सु च |
न द्रक्ष्यामः पुनर् जातु धार्मिकम् रामम् अन्तरा || २-५७-१३ 
किम् समर्थम् जनस्य अस्य किम् प्रियम् किम् सुख आवहम् |
इति रामेण नगरम् पितृवत् परिपालितम् || २-५७-१४ 
वात अयन गतानाम् च स्त्रीणाम् अन्वन्तर आपणम् |
राम शोक अभितप्तानाम् शुश्राव परिदेवनम् || २-५७-१५ 
स राज मार्ग मध्येन सुमन्त्रः पिहित आननः |
यत्र राजा दशरथः तत् एव उपययौ गृहम् || २-५७-१६ 
सो अवतीर्य रथात् शीघ्रम् राज वेश्म प्रविश्य च |
कक्ष्याः सप्त अभिचक्राम महा जन समाकुलाः || २-५७-१७ 
हर्म्यैर्विमानैः प्रासादैरवेक्ष्याथ समागतम् |
हाहाकारकृता नार्यो रामदर्शनकर्शिताः || २-५७-१८ 
आयतैर्विमलैर्नेत्रैरश्रुवेगपरिप्लुतैः |
अन्योन्यमभिवीक्षन्तेऽव्यक्तमार्ततराः स्त्रीयः || २-५७-१९ 
ततः दशरथ स्त्रीणाम् प्रासादेभ्यः ततः ततः |
राम शोक अभितप्तानाम् मन्दम् शुश्राव जल्पितम् || २-५७-२० 
सह रामेण निर्यातः विना रामम् इह आगतः |
सूतः किम् नाम कौसल्याम् शोचन्तीम् प्रति वक्ष्यति || २-५७-२१ 
यथा च मन्ये दुर्जीवम् एवम् न सुकरम् ध्रुवम् |
आच्चिद्य पुत्रे निर्याते कौसल्या यत्र जीवति || २-५७-२२ 
सत्य रूपम् तु तत् वाक्यम् राज्ञः स्त्रीणाम् निशामयन् |
प्रदीप्तम् इव शोकेन विवेश सहसा गृहम् || २-५७-२३ 
स प्रविश्य अष्टमीम् कक्ष्याम् राजानम् दीनम् आतुलम् |
पुत्र शोक परिम्लानम् अपश्यत् पाण्डुरे गृहे || २-५७-२४ 
अभिगम्य तम् आसीनम् नर इन्द्रम् अभिवाद्य च |
सुमन्त्रः राम वचनम् यथा उक्तम् प्रत्यवेदयत् || २-५७-२५ 
स तूष्णीम् एव तत् श्रुत्वा राजा विभ्रान्त चेतनः |
मूर्चितः न्यपतत् भूमौ राम शोक अभिपीडितः || २-५७-२६ 
ततः अन्तः पुरम् आविद्धम् मूर्चिते पृथिवी पतौ |
उद्धृत्य बाहू चुक्रोश नृपतौ पतिते क्षितौ || २-५७-२७ 
सुमित्रया तु सहिता कौसल्या पतितम् पतिम् |
उत्थापयाम् आस तदा वचनम् च इदम् अब्रवीत् || २-५७-२८ 
इमम् तस्य महा भाग दूतम् दुष्कर कारिणः |
वन वासात् अनुप्राप्तम् कस्मान् न प्रतिभाषसे || २-५७-२९ 
अद्य इमम् अनयम् कृत्वा व्यपत्रपसि राघव |
उत्तिष्ठ सुकृतम् ते अस्तु शोके न स्यात् सहायता || २-५७-३० 
देव यस्या भयात् रामम् न अनुपृच्चसि सारथिम् |
न इह तिष्ठति कैकेयी विश्रब्धम् प्रतिभाष्यताम् || २-५७-३१ 
सा तथा उक्त्वा महा राजम् कौसल्या शोक लालसा |
धरण्याम् निपपात आशु बाष्प विप्लुत भाषिणी || २-५७-३२ 
एवम् विलपतीम् दृष्ट्वा कौसल्याम् पतिताम् भुवि |
पतिम् च अवेक्ष्य ताः सर्वाः सुस्वरम् रुरुदुः स्त्रियः || २-५७-३३ 
ततः तम् अन्तः पुर नादम् उत्थितम् |
समीक्ष्य वृद्धाः तरुणाः च मानवाः |
स्त्रियः च सर्वा रुरुदुः समन्ततः |
पुरम् तदा आसीत् पुनर् एव सम्कुलम् || २-५७-३४ 
प्रत्याश्वस्तः यदा राजा मोहात् प्रत्यागतः पुनः |
थाजुहाव तम् सूतम् राम वृत्त अन्त कारणात् || २-५८-१ 
तदा सूतो महाराज कृताञ्जलिरुपस्थितः|
राममेव अनुशोचन्तं दुःखशोकसमन्वितम् || २-५८-२
वृद्धम् परम सम्तप्तम् नव ग्रहम् इव द्विपम् |
विनिःश्वसन्तम् ध्यायन्तम् अस्वस्थम् इव कुन्जरम् || २-५८-३ 
राजा तु रजसा सूतम् ध्वस्त अङ्गम् समुपस्थितम् |
अश्रु पूर्ण मुखम् दीनम् उवाच परम आर्तवत् || २-५८-४ 
क्व नु वत्स्यति धर्म आत्मा वृक्ष मूलम् उपाश्रितः |
सो अत्यन्त सुखितः सूत किम् अशिष्यति राघवः || २-५८-५ 
दुःखस्यानुचितो दुःखम् सुमन्त्र शयनोचितः |
भूमि पाल आत्मजो भूमौ शेते कथम् अनाथवत् || २-५८-६ 
यम् यान्तम् अनुयान्ति स्म पदाति रथ कुण्ज़्जराः |
स वत्स्यति कथम् रामः विजनम् वनम् आश्रितः || २-५८-७ 
व्याळैः मृगैः आचरितम् कृष्ण सर्प निषेवितम् |
कथम् कुमारौ वैदेह्या सार्धम् वनम् उपस्थितौ || २-५८-८ 
सुकुमार्या तपस्विन्या सुमन्त्र सह सीतया |
राज पुत्रौ कथम् पादैः अवरुह्य रथात् गतौ || २-५८-९ 
सिद्ध अर्थः खलु सूत त्वम् येन दृष्टौ मम आत्मजौ |
वन अन्तम् प्रविशन्तौ ताव् अश्विनाव् इव मन्दरम् || २-५८-१० 
किम् उवाच वचो रामः किम् उवाच च लक्ष्मणः |
सुमन्त्र वनम् आसाद्य किम् उवाच च मैथिली || २-५८-११ 
आसितम् शयितम् भुक्तम् सूत रामस्य कीर्तय |
जीविष्याम्यहमेतेन ययातिरिव साधुषु || २-५८-१२ 
इति सूतः नर इन्द्रेण चोदितः सज्जमानया |
उवाच वाचा राजानम् स बाष्प परिर्बद्धया || २-५८-१३ 
अब्रवीन् माम् महा राज धर्मम् एव अनुपालयन् |
अन्जलिम् राघवः कृत्वा शिरसा अभिप्रणम्य च || २-५८-१४ 
सूत मद्वचनात् तस्य तातस्य विदित आत्मनः |
शिरसा वन्दनीयस्य वन्द्यौ पादौ महात्मनः || २-५८-१५ 
सर्वम् अन्तः पुरम् वाच्यम् सूत मद्वचनात्त्वया |
आरोग्यम् अविशेषेण यथा अर्हम् च अभिवादनम् || २-५८-१६ 
माता च मम कौसल्या कुशलम् च अभिवादनम् |
अप्रमादम् च वक्तव्या ब्रूयाश्चैमिदम् वचः || २-५८-१७ 
धर्मनित्या यथाकालमग्न्यगारपरा भव |
देवि देवस्य पादौ च देववत् परिपालय || २-५८-१८ 
अभिमानम् च मानम् च त्यक्त्वा वर्तस्व मातृषु |
अनु राजान मार्याम् च कैकेयीमम्ब कारय || २-५८-१९ 
कुमारे भरते वृत्तिर्वर्तितव्याच राजवत् |
अर्थज्येष्ठा हि राजानो राजधर्ममनुस्मर || २-५८-२० 
भरतः कुशलम् वाच्यो वाच्यो मद् वचनेन च |
सर्वास्व एव यथा न्यायम् वृत्तिम् वर्तस्व मातृषु || २-५८-२१ 
वक्तव्यः च महा बाहुर् इक्ष्वाकु कुल नन्दनः |
पितरम् यौवराज्यस्थो राज्यस्थम् अनुपालय || २-५८-२२ 
अतिक्रान्तवया राजा मास्मैनम् व्यवरोरुधः |
कुमारराज्ये जीव त्वम् तस्यैवाज्ञ्प्रवर्तनाम् || २-५८-२३ 
अब्रवीच्चापि माम् भूयो भृशमश्रूणि वर्तयन् |
मातेव मम माता ते द्रष्टव्या पुत्रगर्धिनी || २-५८-२४ 
इति एवम् माम् महाराज बृवन्न् एव महा यशाः |
रामः राजीव ताम्र अक्षो भृशम् अश्रूणि अवर्तयत् || २-५८-२५ 
लक्ष्मणः तु सुसम्क्रुद्धो निह्श्वसन् वाक्यम् अब्रवीत् |
केन अयम् अपराधेन राज पुत्रः विवासितः || २-५८-२६ 
राज्ञा तु खलु कैकेय्या लघु त्वाश्रित्य शासनम् |
कृतम् कार्यमकार्यम् वा वयम् येनाभिपीडिताः || २-५८-२७ 
यदि प्रव्राजितः रामः लोभ कारण कारितम् |
वर दान निमित्तम् वा सर्वथा दुष्कृतम् कृतम् || २-५८-२८ 
इदम् तावद्यथाकाममीश्वरस्य कृते कृतम् |
रामस्य तु परित्यागे न हेतुम् उपलक्षये || २-५८-२९ 
असमीक्ष्य समारब्धम् विरुद्धम् बुद्धि लाघवात् |
जनयिष्यति सम्क्रोशम् राघवस्य विवासनम् || २-५८-३० 
अहम् तावन् महा राजे पितृत्वम् न उपलक्षये |
भ्राता भर्ता च बन्धुः च पिता च मम राघवः || २-५८-३१ 
सर्व लोक प्रियम् त्यक्त्वा सर्व लोक हिते रतम् |
सर्व लोको अनुरज्येत कथम् त्वा अनेन कर्मणा || २-५८-३२ 
सर्वप्रजाभिरामम् हि रामम् प्रव्राज्य धार्मिकम् |
सर्वलोकम् विरुध्येमम् कथम् राजा भविष्यसि || २-५८-३३ 
जानकी तु महा राज निःश्वसन्ती तपस्विनी |
भूत उपहत चित्ता इव विष्ठिता वृष्मृता स्थिता || २-५८-३४ 
अदृष्ट पूर्व व्यसना राज पुत्री यशस्विनी |
तेन दुह्खेन रुदती न एव माम् किंचित् अब्रवीत् || २-५८-३५ 
उद्वीक्षमाणा भर्तारम् मुखेन परिशुष्यता |
मुमोच सहसा बाष्पम् माम् प्रयान्तम् उदीक्ष्य सा || २-५८-३६ 
तथैव रामः अश्रु मुखः कृत अन्जलिः |
स्थितः अभवल् लक्ष्मण बाहु पालितः स्थितः |
तथैव सीता रुदती तपस्विनी |
निरीक्षते राज रथम् तथैव माम् || २-५८-३७ 
इत्यार्षे श्रीमद्रामायणे आदिकाव्ये अयोध्याकाण्डे अष्टपञ्चाशः सर्गः 
मम तु अश्वा निवृत्तस्य न प्रावर्तन्त वर्त्मनि |
उष्णम् अश्रु विमुन्चन्तः रामे सम्प्रस्थिते वनम् || २-५९-१ 
उभाभ्याम् राज पुत्राभ्याम् अथ कृत्वा अहम् ज्ञलिम् |
प्रस्थितः रथम् आस्थाय तत् दुह्खम् अपि धारयन् || २-५९-२ 
गुहा इव सार्धम् तत्र एव स्थितः अस्मि दिवसान् बहून् |
आशया यदि माम् रामः पुनः शब्दापयेद् इति || २-५९-३ 
विषये ते महा राज माम व्यसन कर्शिताः |
अपि वृक्षाः परिम्लानः सपुष्प अन्कुर कोरकाः || २-५९-४ 
उपतप्तोदका नद्यः पल्वलानि सरांसि च |
परिष्कुपलाशानि वनान्युपवनानि च || २-५९-५ 
न च सर्पन्ति सत्त्वानि व्याला न प्रसरन्ति च |
राम शोक अभिभूतम् तन् निष्कूजम् अभवद् वनम् || २-५९-६ 
लीन पुष्कर पत्राः च नर इन्द्र कलुष उदकाः |
सम्तप्त पद्माः पद्मिन्यो लीन मीन विहम्गमाः || २-५९-७ 
जलजानि च पुष्पाणि माल्यानि स्थलजानि च |
न अद्य भान्ति अल्प गन्धीनि फलानि च यथा पुरम् || २-५९-८ 
अत्रोद्यानानि शून्यानि प्रलीनविहगानि च |
न चाभिरामानारामान् पश्यामि मनुजर्षभ || २-५९-९ 
प्रविशन्तम् अयोध्याम् माम् न कश्चित् अभिनन्दति |
नरा रामम् अपश्यन्तः निह्श्वसन्ति मुहुर् मुहुः || २-५९-१० 
देव राजरथम् दृष्ट्वा विना राममिहागतम् |
दुःखादश्रुमुखः सर्वो राजमार्गगतो जनः || २-५९-११ 
हर्म्यैः विमानैः प्रासादैः अवेक्ष्य रथम् आगतम् |
हाहा कार कृता नार्यो राम अदर्शन कर्शिताः || २-५९-१२ 
आयतैः विमलैः नेत्रैः अश्रु वेग परिप्लुतैः |
अन्योन्यम् अभिवीक्षन्ते व्यक्तम् आर्ततराः स्त्रियः || २-५९-१३ 
न अमित्राणाम् न मित्राणाम् उदासीन जनस्य च |
अहम् आर्ततया कंचित् विशेषम् न उपलक्षये || २-५९-१४ 
अप्रहृष्ट मनुष्या च दीन नाग तुरम्गमा |
आर्त स्वर परिम्लाना विनिह्श्वसित निह्स्वना || २-५९-१५
निरानन्दा महा राज राम प्रव्राजन आतुला |
कौसल्या पुत्र हीना इवायोध्या प्रतिभाति मा मा || २-५९-१६ 
सूतस्य वचनम् श्रुत्वा वाचा परम दीनया |
बाष्प उपहतया राजा तम् सूतम् इदम् अब्रवीत् || २-५९-१७ 
कैकेय्या विनियुक्तेन पाप अभिजन भावया |
मया न मन्त्र कुशलैः वृद्धैः सह समर्थितम् || २-५९-१८ 
न सुहृद्भिर् न च अमात्यैः मन्त्रयित्वा न नैगमैः |
मया अयम् अर्थः सम्मोहात् स्त्री हेतोह् सहसा कृतः || २-५९-१९ 
भवितव्यतया नूनम् इदम् वा व्यसनम् महत् |
कुलस्य अस्य विनाशाय प्राप्तम् सूत यदृच्चया || २-५९-२० 
सूत यद्य् अस्ति ते किंचिन् मया अपि सुकृतम् कृतम् |
त्वम् प्रापय आशु माम् रामम् प्राणाः सम्त्वरयन्ति माम् || २-५९-२१ 
यद् यद् या अपि मम एव आज्ञा निवर्तयतु राघवम् |
न शक्ष्यामि विना राम मुहूर्तम् अपि जीवितुम् || २-५९-२२ 
अथवा अपि महा बाहुर् गतः दूरम् भविष्यति |
माम् एव रथम् आरोप्य शीघ्रम् रामाय दर्शय || २-५९-२३ 
वृत्त दम्ष्ट्रः महा इष्वासः क्व असौ लक्ष्मण पूर्वजः |
यदि जीवामि साध्व् एनम् पश्येयम् सह सीतया || २-५९-२४ 
लोहित अक्षम् महा बाहुम् आमुक्त मणि कुण्डलम् |
रामम् यदि न पश्यामि गमिष्यामि यम क्षयम् || २-५९-२५ 
अतः नु किम् दुह्खतरम् यो अहम् इक्ष्वाकु नन्दनम् |
इमाम् अवस्थाम् आपन्नो न इह पश्यामि राघवम् || २-५९-२६ 
हा राम राम अनुज हा हा वैदेहि तपस्विनी |
न माम् जानीत दुह्खेन म्रियमाणम् अनाथवत् || २-५९-२७ 
स तेन राजा दुःखेन भृशमर्पितचेतनः |
अवगाढः सुदुष्पारम् शोकसागमब्रवीत् || २-५९-२८ 
रामशोकमहाभोगः सीताविरहपारगः |
श्वसितोर्मिमहावर्तो बाष्पफेनजलाविलः || २-५९-२९
बाहुविक्षेपमीनौघो विक्रन्दितमहास्वनः |
प्रकीर्णकेशशैवालः कैकेयीबडबामुखः || २-५९-३०
ममाश्रुवेगप्रभवः कुब्जावाक्यमहाग्रहः |
वरवेलो नृशंसाया रामप्रव्राजनायतः || २-५९-३१
यस्मिन् बत निमग्नोऽहम् कौसल्ये राघवम् विना |
दुस्तरः जीवता देवि मया अयम् शोक सागरः || २-५९-३२ 
अशोभनम् यो अहम् इह अद्य राघवम् |
दिदृक्षमाणो न लभे सलक्ष्मणम्
इति इव राजा विलपन् महा यहाशः
पपात तूर्णम् शयने स मूर्चितः || २-५९-३३ 
इति विलपति पार्थिवे प्रनष्टे |
करुणतरम् द्विगुणम् च राम हेतोः |
वचनम् अनुनिशम्य तस्य देवी |
भयम् अगमत् पुनर् एव राम माता || २-५९-३४ 
इत्यार्षे श्रीमद्रामायणे आदिकाव्ये अयोध्याकाण्डे एकोनषष्टितमः सर्गः 
ततः भूत उपसृष्टा इव वेपमाना पुनः पुनः |
धरण्याम् गत सत्त्वा इव कौसल्या सूतम् अब्रवीत् || २-६०-१ 
नय माम् यत्र काकुत्स्थः सीता यत्र च लक्ष्मणः |
तान् विना क्षणम् अपि अत्र जीवितुम् न उत्सहे हि अहम् || २-६०-२ 
निवर्तय रथम् शीघ्रम् दण्डकान् नय माम् अपि |
अथ तान् न अनुगच्चामि गमिष्यामि यम क्षयम् || २-६०-३ 
बाष्प वेगौपहतया स वाचा सज्जमानया |
इदम् आश्वासयन् देवीम् सूतः प्रान्जलिर् अब्रवीत् || २-६०-४ 
त्यज शोकम् च मोहम् च सम्भ्रमम् दुह्खजम् तथा |
व्यवधूय च सम्तापम् वने वत्स्यति राघवः || २-६०-५ 
लक्ष्मणः च अपि रामस्य पादौ परिचरन् वने |
आराधयति धर्मज्ञः पर लोकम् जित इन्द्रियः || २-६०-६ 
विजने अपि वने सीता वासम् प्राप्य गृहेष्व् इव |
विस्रम्भम् लभते अभीता रामे सम्न्यस्त मानसा || २-६०-७ 
न अस्या दैन्यम् कृतम् किंचित् सुसूक्ष्मम् अपि लक्षये |
उचिता इव प्रवासानाम् वैदेही प्रतिभाति मा || २-६०-८ 
नगर उपवनम् गत्वा यथा स्म रमते पुरा |
तथैव रमते सीता निर्जनेषु वनेष्व् अपि || २-६०-९ 
बाला इव रमते सीता बाल चन्द्र निभ आनना |
रामा रामे हि अदीन आत्मा विजने अपि वने सती || २-६०-१० 
तत् गतम् हृदयम् हि अस्याः तत् अधीनम् च जीवितम् |
अयोध्या अपि भवेत् तस्या राम हीना तथा वनम् || २-६०-११ 
परि पृच्चति वैदेही ग्रामामः च नगराणि च |
गतिम् दृष्ट्वा नदीनाम् च पादपान् विविधान् अपि || २-६०-१२
रामम् हि लक्ष्मनम् वापि पृष्ट्वा जानाति जानती |
अयोध्याक्रोशमात्रे तु विहारमिव संश्रिता || २-६०-१३ 
इदमेव स्मराम्यस्याः सहसैवोपजल्पितम् |
कैकेयीसंश्रितम् वाक्यम् नेदानीम् प्रतिभाति माम् || २-६०-१४ 
ध्वंसयित्वा तु तद्वाक्यम् प्रमादात्पर्युपस्थितम् |
ह्लदनम् वचनम् सूतो देव्या मधुरमब्रवीत् || २-६०-१५ 
अध्वना वात वेगेन सम्भ्रमेण आतपेन च |
न हि गच्चति वैदेह्याः चन्द्र अंशु सदृशी प्रभा || २-६०-१६ 
सदृशम् शत पत्रस्य पूर्ण चन्द्र उपम प्रभम् |
वदनम् तत् वदान्याया वैदेह्या न विकम्पते || २-६०-१७ 
अलक्त रस रक्त अभाव् अलक्त रस वर्जितौ |
अद्य अपि चरणौ तस्याः पद्म कोश सम प्रभौ || २-६०-१८ 
नूपुर उद्घुष्ट हेला इव खेलम् गच्चति भामिनी |
इदानीम् अपि वैदेही तत् रागा न्यस्त भूषणा || २-६०-१९ 
गजम् वा वीक्ष्य सिम्हम् वा व्याघ्रम् वा वनम् आश्रिता |
न आहारयति सम्त्रासम् बाहू रामस्य संश्रिता || २-६०-२० 
न शोच्याः ते न च आत्मा ते शोच्यो न अपि जन अधिपः |
इदम् हि चरितम् लोके प्रतिष्ठास्यति शाश्वतम् || २-६०-२१ 
विधूय शोकम् परिहृष्ट मानसा |
महर्षि याते पथि सुव्यवस्थिताः |
वने रता वन्य फल अशनाः पितुः |
शुभाम् प्रतिज्ञाम् परिपालयन्ति ते || २-६०-२२ 
तथा अपि सूतेन सुयुक्त वादिना |
निवार्यमाणा सुत शोक कर्शिता |
न चैव देवी विरराम कूजितात् |
प्रिय इति पुत्र इति च राघव इति च || २-६०-२३ 
इत्यार्षे श्रीमद्रामायणे आदिकाव्ये अयोध्याकाण्डे ष्ष्टितमः सर्गः 
वनम् गते धर्म परे रामे रमयताम् वरे |
कौसल्या रुदती स्वार्ता भर्तारम् इदम् अब्रवीत् || २-६१-१ 
यद्यपि त्रिषु लोकेषु प्रथितम् ते मयद् यशः |
सानुक्रोशो वदान्यः च प्रिय वादी च राघवः || २-६१-२
कथम् नर वर श्रेष्ठ पुत्रौ तौ सह सीतया |
दुह्खितौ सुख सम्वृद्धौ वने दुह्खम् सहिष्यतः || २-६१-३ 
सा नूनम् तरुणी श्यामा सुकुमारी सुख उचिता |
कथम् उष्णम् च शीतम् च मैथिली प्रसहिष्यते || २-६१-४ 
भुक्त्वा अशनम् विशाल अक्षी सूप दंश अन्वितम् शुभम् |
वन्यम् नैवारम् आहारम् कथम् सीता उपभोक्ष्यते || २-६१-५ 
गीत वादित्र निर्घोषम् श्रुत्वा शुभम् अनिन्दिता |
कथम् क्रव्य अद सिम्हानाम् शब्दम् श्रोष्यति अशोभनम् || २-६१-६ 
महा इन्द्र ध्वज सम्काशः क्व नु शेते महा भुजः |
भुजम् परिघ सम्काशम् उपधाय महा बलः || २-६१-७ 
पद्म वर्णम् सुकेश अन्तम् पद्म निह्श्वासम् उत्तमम् |
कदा द्रक्ष्यामि रामस्य वदनम् पुष्कर ईक्षणम् || २-६१-८ 
वज्र सारमयम् नूनम् हृदयम् मे न संशयः |
अपश्यन्त्या न तम् यद् वै फलति इदम् सहस्रधा || २-६१-९ 
यत्त्वया करुणम् कर्म व्यपोह्य मम बान्धवाः |
निरस्ता परिधावन्ति सुखार्हः कृपणा वने || २-६१-१० 
यदि पञ्चदशे वर्षे राघवः पुनरेष्यति |
जह्याद्राज्यम् च कोशम् च भरतो नोपल्स्ख्यते || २-६१-११ 
भोजयन्ति किल श्राद्धे केचित्स्वनेव बान्धवान् |
ततः पश्चात्समीक्षन्ते कृतकार्या द्विजर्षभान् || २-६१-१२ 
तत्र ये गुणवन्तश्च विद्वांसश्च द्विजातयः |
न पश्चात्तेऽभिमन्यन्ते सुधामपि सुरोपमाः || २-६१-१३ 
ब्राह्मणेष्वपि तृप्तेषु पश्चाद्भोक्तुम् द्विजर्षभाः |
नाभ्युपैतुमलम् प्राज्ञाः शृङ्गच्चेदमिवर्ष्भाः || २-६१-१४ 
एवम् कनीयसा भ्रात्रा भुक्तम् राज्यम् विशाम् पते |
भ्राता ज्येष्ठा वरिष्ठाः च किम् अर्थम् न अवमंस्यते || २-६१-१५ 
न परेण आहृतम् भक्ष्यम् व्याघ्रः खादितुम् इच्चति |
एवम् एव नर व्याघ्रः पर लीढम् न मंस्यते || २-६१-१६ 
हविर् आज्यम् पुरोडाशाः कुशा यूपाः च खादिराः |
न एतानि यात यामानि कुर्वन्ति पुनर् अध्वरे || २-६१-१७ 
तथा हि आत्तम् इदम् राज्यम् हृत साराम् सुराम् इव |
न अभिमन्तुम् अलम् रामः नष्ट सोमम् इव अध्वरम् || २-६१-१८ 
न एवम् विधम् असत्कारम् राघवो मर्षयिष्यति |
बलवान् इव शार्दूलो बालधेर् अभिमर्शनम् || २-६१-१९ 
नैतस्य सहिता लोका भयम् कुर्युर्महामृधे |
अधर्मम् त्विह धर्मात्मा लोकम् धर्मेण योजयेत् || २-६१-२० 
नन्वसौ काञ्चनैर्बाणैर्महावीर्यो महाभुजः |
युगान्त इव भूतानि सागरानपि निर्दहेत् || २-६१-२१ 
स तादृशः सिम्ह बलो वृषभ अक्षो नर ऋषभः |
स्वयम् एव हतः पित्रा जलजेन आत्मजो यथा || २-६१-२२ 
द्विजाति चरितः धर्मः शास्त्र दृष्टः सनातनः |
यदि ते धर्म निरते त्वया पुत्रे विवासिते || २-६१-२३ 
गतिर् एवाक् पतिर् नार्या द्वितीया गतिर् आत्मजः |
तृतीया ज्ञातयो राजमः चतुर्थी न इह विद्यते || २-६१-२४ 
तत्र त्वम् चैव मे न अस्ति रामः च वनम् आश्रितः |
न वनम् गन्तुम् इच्चामि सर्वथा हि हता त्वया || २-६१-२५ 
हतम् त्वया राज्यम् इदम् सराष्ट्रम् |
हतः तथा आत्मा सह मन्त्रिभिः च |
हता सपुत्रा अस्मि हताः च पौराः |
सुतः च भार्या च तव प्रहृष्टौ || २-६१-२६ 
इमाम् गिरम् दारुण शब्द संश्रिताम् |
निशम्य राजा अपि मुमोह दुह्खितः |
ततः स शोकम् प्रविवेश पार्थिवः |
स्वदुष्कृतम् च अपि पुनः तदा अस्मरत् || २-६१-२७ 
इत्यार्षे श्रीमद्रामायणे आदिकाव्ये अयोध्याकाण्डे एकषष्टितमः सर्गः 
एवम् तु क्रुद्धया राजा राम मात्रा सशोकया |
श्रावितः परुषम् वाक्यम् चिन्तयाम् आस दुह्खितः || २-६२-१ 
चिन्तयित्वा स च नृपो मुमोह व्याकुलेन्द्रियः |
अथ दीर्घेण कालेन सम्ज्ञामाप परतपः || २-६२-२ 
स सम्ज्ञाअमुपलब्यैव दीर्घमुष्णम् च निःससन् |
कौसल्याम् पार्श्वतो दृष्ट्वा ततश्चिन्तामुपागमत् || २-६२-३ 
तस्य चिन्तयमानस्य प्रत्यभात् कर्म दुष्कृतम् |
यद् अनेन कृतम् पूर्वम् अज्ञानात् शब्द वेधिना || २-६२-४ 
अमनाः तेन शोकेन राम शोकेन च प्रभुः |
द्वाभ्यामपि महाराजः शोकाब्यामभितप्यतो || २-६२-५ 
दह्यमानः तु शोकाभ्याम् कौसल्याम् आह भू पतिः |
वेपमानोऽञ्जलिम् कृत्वा प्रसादर्तमवाङ्मुखः || २-६२-६ 
प्रसादये त्वाम् कौसल्ये रचितः अयम् मया अन्जलिः |
वत्सला च आनृशंसा च त्वम् हि नित्यम् परेष्व् अपि || २-६२-७ 
भर्ता तु खलु नारीणाम् गुणवान् निर्गुणो अपि वा |
धर्मम् विमृशमानानाम् प्रत्यक्षम् देवि दैवतम् || २-६२-८ 
सा त्वम् धर्म परा नित्यम् दृष्ट लोक पर अवर |
न अर्हसे विप्रियम् वक्तुम् दुह्खिता अपि सुदुह्खितम् || २-६२-९ 
तत् वाक्यम् करुणम् राज्ञः श्रुत्वा दीनस्य भाषितम् |
कौसल्या व्यसृजद् बाष्पम् प्रणाली इव नव उदकम् || २-६२-१० 
स मूद्र्ह्नि बद्ध्वा रुदती राज्ञः पद्मम् इव अन्जलिम् |
सम्भ्रमात् अब्रवीत् त्रस्ता त्वरमाण अक्षरम् वचः || २-६२-११ 
प्रसीद शिरसा याचे भूमौ निततिता अस्मि ते |
याचिता अस्मि हता देव हन्तव्या अहम् न हि त्वया || २-६२-१२ 
न एषा हि सा स्त्री भवति श्लाघनीयेन धीमता |
उभयोः लोकयोः वीर पत्या या सम्प्रसाद्यते || २-६२-१३ 
जानामि धर्मम् धर्मज्ञ त्वाम् जाने सत्यवादिनम् |
पुत्र शोक आर्तया तत् तु मया किम् अपि भाषितम् || २-६२-१४ 
शोको नाशयते धैर्यम् शोको नाशयते श्रुतम् |
शोको नाशयते सर्वम् न अस्ति शोक समः रिपुः || २-६२-१५ 
शक्यम् आपतितः सोढुम् प्रहरः रिपु हस्ततः |
सोढुम् आपतितः शोकः सुसूक्ष्मः अपि न शक्यते || २-६२-१६ 
दर्मज्ञाः श्रुतिमन्तोऽपि चिन्नधर्मार्थसंशयाः |
यतयो वीर मुह्यन्ति शोकसम्मूढचेतसः || २-६२-१७ 
वन वासाय रामस्य पन्च रात्रः अद्य गण्यते |
यः शोक हत हर्षायाः पन्च वर्ष उपमः मम || २-६२-१८ 
तम् हि चिन्तयमानायाः शोको अयम् हृदि वर्धते |
अदीनाम् इव वेगेन समुद्र सलिलम् महत् || २-६२-१९ 
एवम् हि कथयन्त्याः तु कौसल्यायाः शुभम् वचः |
मन्द रश्मिर् अभूत् सुर्यो रजनी च अभ्यवर्तत || २-६२-२० 
तथ प्रह्लादितः वाक्यैः देव्या कौसल्यया नृपः |
शोकेन च समाक्रान्तः निद्राया वशम् एयिवान् || २-६२-२१ 
प्रतिबुद्धो मुहुर् तेन शोक उपहत चेतनः |
अथ राजा दशरथः स चिन्ताम् अभ्यपद्यत || २-६३-१ 
राम लक्ष्मणयोः चैव विवासात् वासव उपमम् |
आविवेश उपसर्गः तम् तमः सूर्यम् इव आसुरम् || २-६३-२ 
सभार्ये निर्गते रामे कौसल्याम् कोसलेश्वरः |
विवक्षुरसितापाङ्गाम् स्मृवा दुष्कृतमात्मनः || २-६३-३ 
स राजा रजनीम् षष्ठीम् रामे प्रव्रजिते वनम् |
अर्ध रात्रे दशरथः संस्मरन् दुष्कृतम् कृतम् || २-६३-४ 
स राजा पुत्रशोकार्तः स्मरन् दुष्कृतमात्मनः |
कौसल्याम् पुत्र शोक आर्ताम् इदम् वचनम् अब्रवीत् || २-६३-५ 
यद् आचरति कल्याणि शुभम् वा यदि वा अशुभम् |
तत् एव लभते भद्रे कर्ता कर्मजम् आत्मनः || २-६३-६ 
गुरु लाघवम् अर्थानाम् आरम्भे कर्मणाम् फलम् |
दोषम् वा यो न जानाति स बालैति ह उच्यते || २-६३-७ 
कश्चित् आम्र वणम् चित्त्वा पलाशामः च निषिन्चति |
पुष्पम् दृष्ट्वा फले गृध्नुः स शोचति फल आगमे || २-६३-८ 
अविज्ञाय फलम् यो हि कर्म त्वेवानुधावति |
स शोचेत्फलवेळायाम् यथा किंशुकसेचकः || २-६३-९ 
सो अहम् आम्र वणम् चित्त्वा पलाशामः च न्यषेचयम् |
रामम् फल आगमे त्यक्त्वा पश्चात् शोचामि दुर्मतिः || २-६३-१० 
लब्ध शब्देन कौसल्ये कुमारेण धनुष्मता |
कुमारः शब्द वेधी इति मया पापम् इदम् कृतम् || २-६३-११ 
तत् इदम् मे अनुसम्प्राप्तम् देवि दुह्खम् स्वयम् कृतम् |
सम्मोहात् इह बालेन यथा स्यात् भक्षितम् विषम् || २-६३-१२ 
यथान्यः पुरुषः कश्चित्पलाशैर्मोओहितो भवेत् |
एवम् मम अपि अविज्ञातम् शब्द वेध्यमयम् फलम् || २-६३-१३ 
देव्य् अनूढा त्वम् अभवो युव राजो भवाम्य् अहम् |
ततः प्रावृड् अनुप्राप्ता मद काम विवर्धिनी || २-६३-१४ 
उपास्यहि रसान् भौमांस् तप्त्वा च जगद् अंशुभिः |
परेत आचरिताम् भीमाम् रविर् आविशते दिशम् || २-६३-१५ 
उष्णम् अन्तर् दधे सद्यः स्निग्धा ददृशिरे घनाः |
ततः जहृषिरे सर्वे भेक सारन्ग बर्हिणः || २-६३-१६ 
क्लिन्नपक्षोत्तराः स्नाताः कृच्च्रादिव वतत्रिणः |
वृष्टिवातावधूताग्रान् पादपानभिपेदिरे || २-६३-१७ 
पतितेन अम्भसा चन्नः पतमानेन च असकृत् |
आबभौ मत्त सारन्गः तोय राशिर् इव अचलः || २-६३-१८ 
पाण्डुरारुणवर्णानि स्रोओतांसि विमलान्यपि |
सुस्रुवुर्गिरिधातुभ्यः सभस्मानि भुजङ्गवत् || २-६३-१९ 
आकुलारुणतोयानि स्रोओतांसि विमलान्यपि |
उन्मार्गजलवाहीनि बभूवुर्जलदागमे || २-६३-२० 
तस्मिन्न् अतिसुखे काले धनुष्मान् इषुमान् रथी |
व्यायाम कृत सम्कल्पः सरयूम् अन्वगाम् नदीम् || २-६३-२१ 
निपाने महिषम् रात्रौ गजम् वा अभ्यागतम् नदीम् |
अन्यम् वा श्वा पदम् कंचिज् जिघांसुर् अजित इन्द्रियः || २-६३-२२
तस्मिंस्तत्राहमेकान्ते रात्रौ विवृतकार्मुकः | 
तत्राहम् सम्वृतम् वन्यम् हतवांस्तीरमागतम् || २-६३-२३
अन्यम् चापि मृगम् हिंस्रम् शब्दम् श्रुत्वाभु पागतम् | 
अथ अन्ध कारे तु अश्रौषम् जले कुम्भस्य पर्यतः || २-६३-२४
अचक्षुर् विषये घोषम् वारणस्य इव नर्दतः | 
ततः अहम् शरम् उद्धृत्य दीप्तम् आशी विष उपमम् || २-६३-२५
शब्दम् प्रति गजप्रेप्सुरभिलक्ष्य त्वपातयम् | 
अमुन्चम् निशितम् बाणम् अहम् आशी विष उपमम् || २-६३-२६
तत्र वाग् उषसि व्यक्ता प्रादुर् आसीद् वन ओकसः |
हा हा इति पततः तोये बाणाभिहतमर्मणः || २-६३-२७ 
तस्मिन्निपतिते बाणे वागभूत्तत्र मानुषी |
कथम् अस्मद् विधे शस्त्रम् निपतेत् तु तपस्विनि || २-६३-२८ 
प्रविविक्ताम् नदीम् रात्राव् उदाहारः अहम् आगतः |
इषुणा अभिहतः केन कस्य वा किम् कृतम् मया || २-६३-२९ 
ऋषेर् हि न्यस्त दण्डस्य वने वन्येन जीवतः |
कथम् नु शस्त्रेण वधो मद् विधस्य विधीयते || २-६३-३० 
जटा भार धरस्य एव वल्कल अजिन वाससः |
को वधेन मम अर्थी स्यात् किम् वा अस्य अपकृतम् मया || २-६३-३१ 
एवम् निष्फलम् आरब्धम् केवल अनर्थ सम्हितम् |
न कश्चित् साधु मन्येत यथैव गुरु तल्पगम् || २-६३-३२ 
नहम् तथा अनुशोचामि जीवित क्षयम् आत्मनः |
मातरम् पितरम् च उभाव् अनुशोचामि मद् विधे || २-६३-३३ 
तत् एतान् मिथुनम् वृद्धम् चिर कालभृतम् मया |
मयि पन्चत्वम् आपन्ने काम् वृत्तिम् वर्तयिष्यति || २-६३-३४ 
वृद्धौ च माता पितराव् अहम् च एक इषुणा हतः |
केन स्म निहताः सर्वे सुबालेन अकृत आत्मना || २-६३-३५ 
तम् गिरम् करुणाम् श्रुत्वा मम धर्म अनुकान्क्षिणः |
कराभ्याम् सशरम् चापम् व्यथितस्य अपतत् भुवि || २-६३-३६ 
तस्याहम् करुणम् श्रुत्वा निशि लालपतो बहु |
सम्भ्रानतः शोकवेगेन भृशमास विचेतनः || २-६३-३७ 
तम् देशम् अहम् आगम्य दीन सत्त्वः सुदुर्मनाः |
अपश्यम् इषुणा तीरे सरय्वाः तापसम् हतम् || २-६३-३८
अवकीर्णजटाभारम् प्रविद्धकलशोदकम् |
पासुशोणितदिग्धाङ्गम् शयानम् शल्यपीडितम् || २-६३-३९ 
स माम् उद्वीक्ष्य नेत्राभ्याम् त्रस्तम् अस्वस्थ चेतसम् |
इति उवाच वचः क्रूरम् दिधक्षन्न् इव तेजसा || || २-६३-४० 
किम् तव अपकृतम् राजन् वने निवसता मया |
जिहीर्षिउर् अम्भो गुर्व् अर्थम् यद् अहम् ताडितः त्वया || २-६३-४१ 
एकेन खलु बाणेन मर्मणि अभिहते मयि |
द्वाव् अन्धौ निहतौ वृद्धौ माता जनयिता च मे || २-६३-४२ 
तौ नूनम् दुर्बलाव् अन्धौ मत् प्रतीक्षौ पिपासितौ |
चिरम् आशा कृताम् तृष्णाम् कष्टाम् संधारयिष्यतः || २-६३-४३ 
न नूनम् तपसो वा अस्ति फल योगः श्रुतस्य वा |
पिता यन् माम् न जानाति शयानम् पतितम् भुवि || २-६३-४४ 
जानन्न् अपि च किम् कुर्यात् अशक्तिर् अपरिक्रमः |
चिद्यमानम् इव अशक्तः त्रातुम् अन्यो नगो नगम् || २-६३-४५ 
पितुस् त्वम् एव मे गत्वा शीघ्रम् आचक्ष्व राघव |
न त्वाम् अनुदहेत् क्रुद्धो वनम् वह्निर् इव एधितः || २-६३-४६ 
इयम् एक पदी राजन् यतः मे पितुर् आश्रमः |
तम् प्रसादय गत्वा त्वम् न त्वाम् स कुपितः शपेत् || २-६३-४७ 
विशल्यम् कुरु माम् राजन् मर्म मे निशितः शरः |
रुणद्धि मृदु स उत्सेधम् तीरम् अम्बु रयो यथा || २-६३-४८ 
सशल्यः क्लिश्यते प्राणैर्विशल्यो विनशिष्यति |
इति मामविशच्चिन्ता तस्य शल्यापकर्षणे || २-६३-४९ 
दुःखितस्य च दीनस्य मम शोकातुरस्य च |
लक्ष्यामास हृदये चिन्ताम् मुनिसुत स्तदा || २-६३-५० 
ताम्यमानः स माम् दुःखादुवाच परमार्तवत् |
सीदमानो विवृत्ताङ्गो वेष्टमानो गतः क्षयम् || २-६३-५१ 
संस्तभ्य धैर्येण स्थिरचित्तो भवाम्यहम् |
ब्रह्महत्याकृतम् पापम् हृदयादपनीयताम् || २-६३-५२ 
न द्विजातिर् अहम् राजन् मा भूत् ते मनसो व्यथा |
शूद्रायाम् अस्मि वैश्येन जातः जन पद अधिप || २-६३-५३ 
इति इव वदतः कृच्च्रात् बाण अभिहत मर्मणः |
विघूर्णतो विचेष्टस्य वेपमाचस्य भूतले || २-६३-५४
तस्य तु आनम्यमानस्य तम् बाणम् अहम् उद्धरम् |
तस्य त्वानम्यमानस्य तम् बाणामहमुद्धरम् || २-६३-५५ 
जल आर्द्र गात्रम् तु विलप्य कृच्चान् |
मर्म व्रणम् सम्ततम् उच्चसन्तम् |
ततः सरय्वाम् तम् अहम् शयानम् |
समीक्ष्य भद्रे सुभृशम् विषण्णः || २-६३-५६ 
इत्यार्षे श्रीमद्रामायणे आदिकाव्ये अयोध्याकाण्डे त्रिषष्टितमः सर्गः 
वधमप्रतिरूपम् तु महर्षेस्तस्य राघवः |
विलपन्ने व धर्मात्मा कौसल्याम् पुन रब्रवीत् || २-६४-१ 
तत् अज्ञानान् महत् पापम् कृत्वा सम्कुलित इन्द्रियः |
एकः तु अचिन्तयम् बुद्ध्या कथम् नु सुकृतम् भवेत् || २-६४-२ 
ततः तम् घटम् आदय पूर्णम् परम वारिणा |
आश्रमम् तम् अहम् प्राप्य यथा आख्यात पथम् गतः || २-६४-३ 
तत्र अहम् दुर्बलाव् अन्धौ वृद्धाव् अपरिणायकौ |
अपश्यम् तस्य पितरौ लून पक्षाव् इव द्विजौ || २-६४-४
तन् निमित्ताभिर् आसीनौ कथाभिर् अपरिक्रमौ |
ताम् आशाम् मत् कृते हीनाव् उदासीनाव् अनाथवत् || २-६४-५ 
शोकोपहतचित्तश्च भयसम्त्रस्तचेतनः |
तच्चाश्रमपदम् गत्वा भूयः शोकमहम् गतः || २-६४-६ 
पद शब्दम् तु मे श्रुत्वा मुनिर् वाक्यम् अभाषत |
किम् चिरायसि मे पुत्र पानीयम् क्षिप्रम् आनय || २-६४-७ 
यन् निमित्तम् इदम् तात सलिले क्रीडितम् त्वया |
उत्कण्ठिता ते माता इयम् प्रविश क्षिप्रम् आश्रमम् || २-६४-८ 
यद् व्यलीकम् कृतम् पुत्र मात्रा ते यदि वा मया |
न तन् मनसि कर्तव्यम् त्वया तात तपस्विना || २-६४-९ 
त्वम् गतिस् तु अगतीनाम् च चक्षुस् त्वम् हीन चक्षुषाम् |
समासक्ताः त्वयि प्राणाः किंचिन् नौ न अभिभाषसे || २-६४-१० 
मुनिम् अव्यक्तया वाचा तम् अहम् सज्जमानया |
हीन व्यन्जनया प्रेक्ष्य भीतः भीतैव अब्रुवम् || २-६४-११ 
मनसः कर्म चेष्टाभिर् अभिसंस्तभ्य वाग् बलम् |
आचचक्षे तु अहम् तस्मै पुत्र व्यसनजम् भयम् || २-६४-१२ 
क्षत्रियो अहम् दशरथो न अहम् पुत्रः महात्मनः |
सज्जन अवमतम् दुह्खम् इदम् प्राप्तम् स्व कर्मजम् || २-६४-१३ 
भगवमः च अपहस्तः अहम् सरयू तीरम् आगतः |
जिघांसुः श्वा पदम् किंचिन् निपाने वा आगतम् गजम् || २-६४-१४ 
ततः श्रुतः मया शब्दो जले कुम्भस्य पूर्यतः |
द्विपो अयम् इति मत्वा हि बाणेन अभिहतः मया || २-६४-१५ 
गत्वा नद्याः ततः तीरम् अपश्यम् इषुणा हृदि |
विनिर्भिन्नम् गत प्राणम् शयानम् भुवि तापसम् || २-६४-१६ 
भगवन् शब्दम् आलक्ष्य मया गज जिघांसुना |
विसृष्टः अम्भसि नाराचः तेन ते निहतः सुतः || २-६४-१७ 
ततस्तस्यैव वचनादुपेत्य परितप्यतः |
स मया सहसा बण उद्धृतो मर्मतस्तदा || २-६४-१८ 
स च उद्धृतेन बाणेन तत्र एव स्वर्गम् आस्थितः |
भगवन्ताव् उभौ शोचन्न् अन्धाव् इति विलप्य च || २-६४-१९ 
अज्ञानात् भवतः पुत्रः सहसा अभिहतः मया |
शेषम् एवम् गते यत् स्यात् तत् प्रसीदतु मे मुनिः || २-६४-२० 
स तत् श्रुत्वा वचः क्रूरम् निह्श्वसन् शोक कर्शितः |
नाशकत्तीव्रमायासमकर्तुम् भगवानृषिः || २-६४-२१ 
सबाष्पपूर्णवदनो निःश्वसन् शोककर्शितः |
माम् उवाच महा तेजाः कृत अन्जलिम् उपस्थितम् || २-६४-२२ 
यद्य् एतत् अशुभम् कर्म न स्म मे कथयेः स्वयम् |
फलेन् मूर्धा स्म ते राजन् सद्यः शत सहस्रधा || २-६४-२३ 
क्षत्रियेण वधो राजन् वानप्रस्थे विशेषतः |
ज्ञान पूर्वम् कृतः स्थानाच् च्यावयेद् अपि वज्रिणम् || २-६४-२४ 
सप्तधा तु फलेन्मूर्धा मुनौ तपसि तिष्ठति |
ज्ञानाद्विसृजतः शस्त्रम् तादृशे ब्रह्मचारिणि || २-६४-२५ 
अज्ञानाद्द् हि कृतम् यस्मात् इदम् तेन एव जीवसि |
अपि हि अद्य कुलम् नस्यात् राघवाणाम् कुतः भवान् || २-६४-२६ 
नय नौ नृप तम् देशम् इति माम् च अभ्यभाषत |
अद्य तम् द्रष्टुम् इच्चावः पुत्रम् पश्चिम दर्शनम् || २-६४-२७
रुधिरेण अवसित अन्गम् प्रकीर्ण अजिन वाससम् |
शयानम् भुवि निह्सम्ज्ञम् धर्म राज वशम् गतम् || २-६४-२८ 
अथ अहम् एकः तम् देशम् नीत्वा तौ भृश दुह्खितौ |
अस्पर्शयम् अहम् पुत्रम् तम् मुनिम् सह भार्यया || २-६४-२९ 
तौ पुत्रम् आत्मनः स्पृष्ट्वा तम् आसाद्य तपस्विनौ |
निपेततुः शरीरे अस्य पिता च अस्य इदम् अब्रवीत् || २-६४-३० 
न न्व् अहम् ते प्रियः पुत्र मातरम् पश्य धार्मिक |
किम् नु न आलिन्गसे पुत्र सुकुमार वचो वद || २-६४-३१ 
न त्वहम् ते प्रियः पुत्र मातरम् पस्य धार्मिक |
किम् नु नालिङ्गसे पुत्र सुकुमार वचो वद || २-६४-३२ 
कस्य वा अपर रात्रे अहम् श्रोष्यामि हृदयम् गमम् |
अधीयानस्य मधुरम् शास्त्रम् वा अन्यद् विशेषतः || २-६४-३३ 
को माम् संध्याम् उपास्य एव स्नात्वा हुत हुत अशनः |
श्लाघयिष्यति उपासीनः पुत्र शोक भय अर्दितम् || २-६४-३४ 
कन्द मूल फलम् हृत्वा को माम् प्रियम् इव अतिथिम् |
भोजयिष्यति अकर्मण्यम् अप्रग्रहम् अनायकम् || २-६४-३५ 
इमाम् अन्धाम् च वृद्धाम् च मातरम् ते तपस्विनीम् |
कथम् पुत्र भरिष्यामि कृपणाम् पुत्र गर्धिनीम् || २-६४-३६ 
तिष्ठ मा मा गमः पुत्र यमस्य सदनम् प्रति |
श्वो मया सह गन्ता असि जनन्या च समेधितः || २-६४-३७ 
उभाव् अपि च शोक आर्ताव् अनाथौ कृपणौ वने |
क्षिप्रम् एव गमिष्यावः त्वया हीनौ यम क्षयम् || २-६४-३८ 
ततः वैवस्वतम् दृष्ट्वा तम् प्रवक्ष्यामि भारतीम् |
क्षमताम् धर्म राजो मे बिभृयात् पितराव् अयम् || २-६४-३९ 
दातुमर्हति धर्मात्मा लोकपालो महायशाः |
ईदृषस्य ममाक्षय्या मेकामभयदक्षिणाम् || २-६४-४० 
अपापो असि यथा पुत्र निहतः पाप कर्मणा |
तेन सत्येन गच्च आशु ये लोकाः शस्त्र योधिनाम् || २-६४-४१ 
यान्ति शूरा गतिम् याम् च सम्ग्रामेष्व् अनिवर्तिनः |
हताः तु अभिमुखाः पुत्र गतिम् ताम् परमाम् व्रज || २-६४-४२ 
याम् गतिम् सगरः शैब्यो दिलीपो जनमेजयः |
नहुषो धुन्धुमारः च प्राप्ताः ताम् गच्च पुत्रक || २-६४-४३ 
या गतिः सर्व साधूनाम् स्वाध्यायात् पतसः च या |
भूमिदस्य आहित अग्नेः चएक पत्नी व्रतस्य च || २-६४-४४
गो सहस्र प्रदातृऋणाम् या या गुरुभृताम् अपि |
देह न्यास कृताम् या च ताम् गतिम् गच्च पुत्रक || २-६४-४५ 
न हि तु अस्मिन् कुले जातः गच्चति अकुशलाम् गतिम् |
स तु यास्यति येन त्वम् निहतो मम बान्धवः || २-६४-४६ 
एवम् स कृपणम् तत्र पर्यदेवयत असकृत् |
ततः अस्मै कर्तुम् उदकम् प्रवृत्तः सह भार्यया || २-६४-४७ 
स तु दिव्येन रूपेण मुनि पुत्रः स्व कर्मभिः |
स्वर्गमाध्यारुहत् ख्षिप्रम् शक्रेण सह खर्मवित् || २-६४-४८ 
आबभाषे च वृद्धौ तौ सह शक्रेण तापसः |
आश्वास्य च मुहूर्तम् तु पितरौ वाक्यम् अब्रवीत् || २-६४-४९ 
स्थानम् अस्मि महत् प्राप्तः भवतोह् परिचारणात् |
भवन्ताव् अपि च क्षिप्रम् मम मूलम् उपैष्यतः || २-६४-५० 
एवम् उक्त्वा तु दिव्येन विमानेन वपुष्मता |
आरुरोह दिवम् क्षिप्रम् मुनि पुत्रः जित इन्द्रियः || २-६४-५१ 
स कृत्वा तु उदकम् तूर्णम् तापसः सह भार्यया |
माम् उवाच महा तेजाः कृत अन्जलिम् उपस्थितम् || २-६४-५२ 
अद्य एव जहि माम् राजन् मरणे न अस्ति मे व्यथा |
यत् शरेण एक पुत्रम् माम् त्वम् अकार्षीर् अपुत्रकम् || २-६४-५३ 
त्वया तु यद् अविज्ञानान् निहतः मे सुतः शुचिः |
तेन त्वाम् अभिशप्स्यामि सुदुह्खम् अतिदारुणम् || २-६४-५४ 
पुत्र व्यसनजम् दुह्खम् यद् एतन् मम साम्प्रतम् |
एवम् त्वम् पुत्र शोकेन राजन् कालम् करिष्यसि || २-६४-५५ 
अज्ञानात्तु हतो यस्मात् क्षत्रियेण त्वया मुनिः |
तस्मात्त्वाम् नाविशत्याशु ब्रह्महत्या नराधिप || २-६४-५६ 
त्वामप्येतादृशो भावः क्षिप्रमेव गमिष्यति |
जीवितान्तकरो घोरो दातारमिव दक्षिणा || २-६४-५७ 
एवम् शापम् मयि न्यस्य विलप्य करुणम् बहु |
चितामारोप्य देहम् तन्मिथुनम् स्वर्गमभ्ययात् || २-६४-५८ 
तदेतच्चिन्तयानेन स्मऋतम् पापम् मया स्वयम् |
तदा बाल्यात्कृतम् देवि शब्दवेध्यनुकर्षिणा || २-६४-५९ 
तस्यायम् कर्मणो देवि विपाकः समुपस्थितः |
अपथ्यैः सह सम्भुक्ते व्याधिरन्नरसे यथा || २-६४-६० 
तस्मान् माम् आगतम् भद्रे तस्य उदारस्य तत् वचः |
यद् अहम् पुत्र शोकेन सम्त्यक्ष्याम्य् अद्य जीवितम् || २-६४-६१ 
चक्षुर्भ्याम् त्वाम् न पश्यामि कौसल्ये साधु मांस्फृश |
इत्युक्त्वा स रुदंस्त्रस्तो भार्यामाह च भूमिपः || २-६४-६२ 
एतन्मे सदृशम् देवि यन्मया राघवे कृतम् |
सदृशम् तत्तु तस्यैव यदनेन कृतम् मयि || २-६४-६३ 
दुर्वृत्तमपि कः पुत्रम् त्यजेद्भुवि विचक्षणः |
कश्च प्रव्राज्यमानो वा नासूयेत्पितरम् सुतः || २-६४-६४ 
यदि माम् संस्पृशेद् रामः सकृदद्य लभेत वा |
यमक्षयमनुप्राप्ता द्रक्ष्यन्ति न हि मानवाः || २-६४-६५ 
चक्षुषा त्वाम् न पश्यामि स्मृतिर् मम विलुप्यते |
दूता वैवस्वतस्य एते कौसल्ये त्वरयन्ति माम् || २-६४-६६ 
अतः तु किम् दुह्खतरम् यद् अहम् जीवित क्षये |
न हि पश्यामि धर्मज्ञम् रामम् सत्य पराक्यमम् || २-६४-६७ 
तस्यादर्शनजः शोकः सुतस्याप्रतिकर्मणः |
उच्चोषयति मे प्राणान्वारि स्तोकमिवातवः || २-६४-६८ 
न ते मनुष्या देवाः ते ये चारु शुभ कुण्डलम् |
मुखम् द्रक्ष्यन्ति रामस्य वर्षे पन्च दशे पुनः || २-६४-६९ 
पद्म पत्र ईक्षणम् सुभ्रु सुदम्ष्ट्रम् चारु नासिकम् |
धन्या द्रक्ष्यन्ति रामस्य तारा अधिप निभम् मुखम् || २-६४-७० 
सदृशम् शारदस्य इन्दोह् फुल्लस्य कमलस्य च |
सुगन्धि मम नाथस्य धन्या द्रक्ष्यन्ति तन् मुखम् || २-६४-७१ 
निवृत्त वन वासम् तम् अयोध्याम् पुनर् आगतम् |
द्रक्ष्यन्ति सुखिनो रामम् शुक्रम् मार्ग गतम् यथा || २-६४-७२ 
कौसल्ये चित्त मोहेन हृदयम् सीदतीव मे |
वेदये न च समुक्तान् शब्दस्पर्शरसानहम् || २-६४-७३ 
चित्तनाशाद्विपद्यन्ते सर्वाण्येवेन्द्रियाणि मे |
क्षिणस्नेहस्य दीपस्य संसक्ता रश्मयो यथा || २-६४-७४ 
अयम् आत्म भवः शोको माम् अनाथम् अचेतनम् |
संसादयति वेगेन यथा कूलम् नदी रयः || २-६४-७५ 
हा राघव महा बाहो हा मम आयास नाशन |
हा पितृप्रिय मे नाथ हाद्य क्वासि गतः सुत || २-६४-७६ 
हा कौसल्ये नशिष्यामि हा सुमित्रे तपस्विनि |
हा नृशंसे ममामित्रे कैकेयि कुलपांसनि || २-६४-७७ 
इति रामस्य मातुश्च सुमित्रायाश्च सन्निधौ |
राजा दशरथः शोचन् जीवित अन्तम् उपागमत् || २-६४-७८ 
यथा तु दीनम् कथयन् नर अधिपः |
प्रियस्य पुत्रस्य विवासन आतुरः |
गते अर्ध रात्रे भृश दुह्ख पीडितः |
तदा जहौ प्राणम् उदार दर्शनः || २-६४-७९ 
इत्यार्षे श्रीमद्रामायणे आदिकाव्ये अयोध्याकाण्डे चतुःषष्टितमः सर्गः 
अथ रात्र्याम् व्यतीतायाम् प्रातर् एव अपरे अहनि |
वन्दिनः पर्युपातिष्ठंस् तत् पार्थिव निवेशनम् || २-६५-१
सूताः परमसंस्काराः मङ्गळाश्चोओत्तमश्रुताः |
गायकाः स्तुतिशीलाश्च निगदन्तः पृथक् पृथक्|| २-६५-२ 
राजानम् स्तुताम् तेषामुदात्ताभिहिताशिषाम् |
प्रासादाभोगविस्तीर्णः स्तुतिशब्दो ह्यवर्तत || २-६५-३ 
ततस्तु स्तुवताम् तेषाम् सूतानाम् पाणिवादकाः |
अवदानान्युदाहृत्य पाणिवादा नवादयन् || २-६५-४ 
तेन शब्देन विहगाः प्रतिबुद्धा विसस्वनुः |
शाखास्थाः पञ्जरस्थाश्च ये राजकुलगोचराः || २-६५-५ 
व्याहृताः पुण्य्शब्दाश्च वीणानाम् चापि निस्स्वनाः |
आशीर्गेयम् च गाथानाम् पूरयामास वेश्म तत || २-६५-६ 
ततः शुचि समाचाराः पर्युपस्थान कोविदः |
स्त्री वर्ष वर भूयिष्ठाउपतस्थुर् यथा पुरम् || २-६५-७ 
हरि चन्दन सम्पृक्तम् उदकम् कान्चनैः घटैः |
आनिन्युः स्नान शिक्षा आज्ञा यथा कालम् यथा विधि || २-६५-८ 
मन्गल आलम्भनीयानि प्राशनीयान् उपस्करान् |
उपनिन्युस् तथा अपि अन्याः कुमारी बहुलाः स्त्रियः || २-६५-९ 
सर्वलक्षणसम्पन्नम् सर्वम् विधिवदर्चितम् |
सर्वम् सुगुणलक्स्मीवत्तद्भभूवाभिहारिकम् || २-६५-१० 
ततः सूर्योदयम् यावत्सर्वम् परिसमुत्सुकम् |
तस्थावनुपसम्प्राप्तम् किम् स्विदित्युपश् || २-६५-११ 
अथ याः कोसल इन्द्रस्य शयनम् प्रत्यनन्तराः |
ताः स्त्रियः तु समागम्य भर्तारम् प्रत्यबोधयन् || २-६५-१२ 
तथाप्युचितवृत्तास्ता विनयेन नयेन च |
न ह्यस्य शयनम् स्पृष्ट्वा किम् चिदप्युपलेभिरे || २-६५-१३ 
ताः स्त्रीयः स्वप्नशीलज्ञास्चेष्टासंचलनादिषु |
ता वेपथु परीताः च राज्ञः प्राणेषु शन्किताः || २-६५-१४
प्रतिस्रोतः तृण अग्राणाम् सदृशम् संचकम्पिरे | 
अथ सम्वेपमनानाम् स्त्रीणाम् दृष्ट्वा च पार्थिवम् || २-६५-१५
यत् तत् आशन्कितम् पापम् तस्य जज्ञे विनिश्चयः | 
कौसल्या च सुमित्रा च पुत्रशोकपराजिते || २-६५-१६
प्रसुप्ते न प्रबुध्येते यथा कालसमन्विते | 
निष्प्रभा च विवर्णा च सन्ना शोकेन सन्नता || २-६५-१७
न व्यराजत कौसल्या तारेव तिमिरावृता | 
कौसल्यानन्तरम् राज्ञः सुमित्रा तदन्तनरम् || २-६५-१८
न स्म विभ्राजते देवी शोकाश्रुलुलितानना | 
ते च दृष्ट्वा तथा सुप्ते शुभे देव्यौ च तम् नृपम् || २-६५-१९
सुप्तमे वोद्गतप्राणमन्तः पुरमन्यत | 
ततः प्रचुक्रुशुर् दीनाः सस्वरम् ता वर अन्गनाः || २-६५-२०
करेणवैव अरण्ये स्थान प्रच्युत यूथपाः | 
तासाम् आक्रन्द शब्देन सहसा उद्गत चेतने || २-६५-२१
कौसल्या च सुमित्राच त्यक्त निद्रे बभूवतुः | 
कौसल्या च सुमित्रा च दृष्ट्वा स्पृष्ट्वा च पार्थिवम् || २-६५-२२
हा नाथ इति परिक्रुश्य पेततुर् धरणी तले | 
सा कोसल इन्द्र दुहिता वेष्टमाना मही तले || २-६५-२३
न बभ्राज रजो ध्वस्ता तारा इव गगन च्युता | 
नृपे शान्तगुणे जाते कौसल्याम् पतिताम् भुवि || २-६५-२४
आपश्यंस्ताः स्त्रियः सर्वा हताम् नागवधूमिव | 
ततः सर्वा नरेन्द्रस्य कैकेयीप्रमुखाः स्त्रियः || २-६५-२५
रुदन्त्यः शोकसन्तप्ता निपेतुर्गतचेतनाः | 
ताभिः स बलवान्नादः क्रोशन्तीभिरनुद्रुतः || २-६५-२६
येन स्फीतीकृतो भूयस्तद्गृहम् समनादयत् | 
तत् समुत्त्रस्त सम्भ्रान्तम् पर्युत्सुक जन आकुलम् || २-६५-२७
सर्वतः तुमुल आक्रन्दम् परिताप आर्त बान्धवम् |
सद्यो निपतित आनन्दम् दीन विक्लव दर्शनम् || २-६५-२८
बभूव नर देवस्य सद्म दिष्ट अन्तम् ईयुषः | 
अतीतम् आज्ञाय तु पार्थिव ऋषभम् |
यशस्विनम् सम्परिवार्य पत्नयः |
भृशम् रुदन्त्यः करुणम् सुदुह्खिताः |
प्रगृह्य बाहू व्यलपन्न् अनाथवत् || २-६५-२९. 
इत्यार्षे श्रीमद्रामायणे आदिकाव्ये अयोध्याकाण्डे पञ्चषष्टितमः सर्गः 
तम् अग्निम् इव संशान्तम् अम्बु हीनम् इव अर्णवम् |
हतप्रभम् इव आदित्यम् स्वर्गथम् प्रेक्ष्य भूमिपम् || २-६६-१
कौसल्या बाष्प पूर्ण अक्षी विविधम् शोक कर्शिता |
उपगृह्य शिरः राज्ञः कैकेयीम् प्रत्यभाषत || २-६६-२ 
सकामा भव कैकेयि भुन्क्ष्व राज्यम् अकण्टकम् |
त्यक्त्वा राजानम् एक अग्रा नृशंसे दुष्ट चारिणि || २-६६-३ 
विहाय माम् गतः रामः भर्ता च स्वर् गतः मम |
विपथे सार्थ हीना इव न अहम् जीवितुम् उत्सहे || २-६६-४ 
भर्तारम् तम् परित्यज्य का स्त्री दैवतम् आत्मनः |
इच्चेज् जीवितुम् अन्यत्र कैकेय्याः त्यक्त धर्मणः || २-६६-५ 
न लुब्धो बुध्यते दोषान् किम् पाकम् इव भक्षयन् |
कुब्जा निमित्तम् कैकेय्या राघवाणान् कुलम् हतम् || २-६६-६ 
अनियोगे नियुक्तेन राज्ञा रामम् विवासितम् |
सभार्यम् जनकः श्रुत्वा पतितप्स्यति अहम् यथा || २-६६-७ 
स मामनाथाम् विधवाम् नाद्य जानाति धार्मिकः |
रामः कमल पत्र अक्षो जीव नाशम् इतः गतः || २-६६-८ 
विदेह राजस्य सुता तहा सीता तपस्विनी |
दुह्खस्य अनुचिता दुह्खम् वने पर्युद्विजिष्यति || २-६६-९ 
नदताम् भीम घोषाणाम् निशासु मृग पक्षिणाम् |
निशम्य नूनम् संस्त्रस्ता राघवम् संश्रयिष्यति || २-६६-१० 
वृद्धः चैव अल्प पुत्रः च वैदेहीम् अनिचिन्तयन् |
सो अपि शोक समाविष्टः ननु त्यक्ष्यति जीवितम् || २-६६-११ 
साहमद्यैव दिष्टान्तम् गमिष्यामि पतिव्रता |
इदम् शरीरमालिङ्ग्य प्रवेक्ष्यामि हुताशनम् || २-६६-१२ 
ताम् ततः सम्परिष्वज्य विलपन्तीम् तपस्विनीम् |
व्यपनिन्युः सुदुह्ख आर्ताम् कौसल्याम् व्यावहारिकाः || २-६६-१३ 
तैल द्रोण्याम् अथ अमात्याः सम्वेश्य जगती पतिम् |
राज्ञः सर्वाणि अथ आदिष्टाः चक्रुः कर्माणि अनन्तरम् || २-६६-१४ 
न तु सम्कलनम् राज्ञो विना पुत्रेण मन्त्रिणः |
सर्वज्ञाः कर्तुम् ईषुस् ते ततः रक्षन्ति भूमिपम् || २-६६-१५ 
तैल द्रोण्याम् तु सचिवैः शायितम् तम् नर अधिपम् |
हा मृतः अयम् इति ज्ञात्वा स्त्रियः ताः पर्यदेवयन् || २-६६-१६ 
बाहून् उद्यम्य कृपणा नेत्र प्रस्रवणैः मुखैः |
रुदन्त्यः शोक सम्तप्ताः कृपणम् पर्यदेवयन् || २-६६-१७ 
हा महाराज रामेण सततम् प्रियवादिना |
विहीनाः सत्यसन्धेन किमर्थम् विजहासि नः || २-६६-१८ 
कैकेय्या दुष्टभावाया राघवेण वियोजिताः |
कथम् पतिघ्न्या वत्स्यामः समीपे विधवा वयम् || २-६६-१९ 
स हि नाथः सदास्माकम् तव च प्रभुरात्मवान् |
वनम् रामो गतः श्रीमान् विहाय नृपतिश्रियम् || २-६६-२० 
त्वया तेन च वीरेण विना व्यसनमोहिताः |
कथम् वयम् निवत्स्यामः कैकेय्या च विदूषिताः || २-६६-२१ 
यया तु राजा रामश्च लक्ष्मणश्च महाबलः |
सीतया सह सम्त्य्क्ताः सा कमन्यम् न हास्यति || २-६६-२२ 
ता बाष्पेण च सम्वीताः शोकेन विपुलेन च |
व्यवेष्टन्त निरानन्दा राघवस्य वरस्त्रीयः || २-६६-२३ 
निशा नक्षत्र हीना इव स्त्री इव भर्तृ विवर्जिता |
पुरी न अराजत अयोध्या हीना राज्ञा महात्मना || २-६६-२४ 
बाष्प पर्याकुल जना हाहा भूत कुल अन्गना |
शून्य चत्वर वेश्म अन्ता न बभ्राज यथा पुरम् || २-६६-२५ 
गत प्रभा द्यौर् इव भास्करम् विना |
व्यपेत नक्षत्र गणा इव शर्वरी |
निवृत्तचारः सहसा गतो रविः |
प्रवृत्तचारा राजनी ह्युपस्थिता || २-६६-२६ 
ऋते तु पुत्राद्दहनम् महीपते |
र्नरोचयन्ते सुहृदः समागताः |
इतीव तस्मिन् शयने न्यवेशय |
न्विचिन्त्य राजानमचिन्त्य दर्शनम् || २-६६-२७ 
गतप्रभा द्यौरिव भास्करम् विना |
व्यपेतनक्षत्रगणेव शर्वरी |
पुरी बभासे रहिता मह आत्मना |
न च अस्र कण्ठ आकुल मार्ग चत्वरा || २-६६-२८ 
नराः च नार्यः च समेत्य सम्घशो |
विगर्हमाणा भरतस्य मातरम् |
तदा नगर्याम् नर देव सम्क्षये |
बभूवुर् आर्ता न च शर्म लेभिरे || २-६६-२९ 
इत्यार्षे श्रीमद्रामायणे आदिकाव्ये अयोध्याकाण्डे ष्ट्ष्ष्टितम सर्गः 
आक्रन्दितनिरानन्दा सास्रकम्ठजनाविला |
आयोध्यायामतितता सा व्यतीयाय शर्वरी || २-६७-१ 
व्यतीतायाम् तु शर्वर्याम् आदित्यस्य उदये ततः |
समेत्य राज कर्तारः सभाम् ईयुर् द्विजातयः || २-६७-२ 
मार्कण्डेयो अथ मौद्गल्यो वामदेवः च काश्यपः |
कात्ययनो गौतमः च जाबालिः च महा यशाः || २-६७-३
एते द्विजाः सह अमात्यैः पृथग् वाचम् उदीरयन् |
वसिष्ठम् एव अभिमुखाः श्रेष्ठः राज पुरोहितम् || २-६७-४ 
अतीता शर्वरी दुह्खम् या नो वर्ष शत उपमा |
अस्मिन् पन्चत्वम् आपन्ने पुत्र शोकेन पार्थिवे || २-६७-५ 
स्वर् गतः च महा राजो रामः च अरण्यम् आश्रितः |
लक्ष्मणः च अपि तेजस्वी रामेण एव गतः सह || २-६७-६ 
उभौ भरत शत्रुघ्नौ क्केकयेषु परम् तपौ |
पुरे राज गृहे रम्ये मातामह निवेशने || २-६७-७ 
इक्ष्वाकूणाम् इह अद्य एव कश्चित् राजा विधीयताम् |
अराजकम् हि नो राष्ट्रम् न विनाशम् अवाप्नुयात् || २-६७-८ 
न अराजले जन पदे विद्युन् माली महा स्वनः |
अभिवर्षति पर्जन्यो महीम् दिव्येन वारिणा || २-६७-९ 
न अराजके जन पदे बीज मुष्टिः प्रकीर्यते |
न अराकके पितुः पुत्रः भार्या वा वर्तते वशे || २-६७-१० 
अराजके धनम् न अस्ति न अस्ति भार्या अपि अराजके |
इदम् अत्याहितम् च अन्यत् कुतः सत्यम् अराजके || २-६७-११ 
न अराजके जन पदे कारयन्ति सभाम् नराः |
उद्यानानि च रम्याणि हृष्टाः पुण्य गृहाणि च || २-६७-१२ 
न अराजके जन पदे यज्ञ शीला द्विजातयः |
सत्राणि अन्वासते दान्ता ब्राह्मणाः संशित व्रताः || २-६७-१३ 
न अराजके जनपदे महायज्ञेषु यज्वनः |
ब्राह्मणा वसुसम्पन्ना विसृजन्त्याप्तदक्षिणाः || २-६७-१४ 
न अराजके जन पदे प्रभूत नट नर्तकाः |
उत्सवाः च समाजाः च वर्धन्ते राष्ट्र वर्धनाः || २-६७-१५ 
न अरजके जन पदे सिद्ध अर्था व्यवहारिणः |
कथाभिर् अनुरज्यन्ते कथा शीलाः कथा प्रियैः || २-६७-१६ 
न अराजके जनपदे उद्यानानि समागताः |
सायाह्ने क्रीडितुम् यान्ति कुमार्यो हेमभूषिताः || २-६७-१७ 
न अराजके जन पदे वाहनैः शीघ्र गामिभिः |
नरा निर्यान्ति अरण्यानि नारीभिः सह कामिनः || २-६७-१८ 
न अराकजे जन पदे धनवन्तः सुरक्षिताः |
शेरते विवृत द्वाराः कृषि गो रक्ष जीविनः || २-६७-१९ 
न अराजके जनपदे बद्दघण्टा विषाणीनः |
आटन्ति राजमार्गेषु कुञ्जराः षष्टिहायनाः || २-६७-२० 
न अराजके जनपदे शरान् सम्ततमस्यताम् |
श्रूयते तलनिर्घोष इष्वस्त्राणामुपासने || २-६७-२१ 
न अराजके जन पदे वणिजो दूर गामिनः |
गच्चन्ति क्षेमम् अध्वानम् बहु पुण्य समाचिताः || २-६७-२२ 
न अराजके जन पदे चरति एक चरः वशी |
भावयन्न् आत्मना आत्मानम् यत्र सायम् गृहो मुनिः || २-६७-२३ 
न अराजके जन पदे योग क्षेमम् प्रवर्तते |
न च अपि अराजके सेना शत्रून् विषहते युधि || २-६७-२४ 
न अराजके जनपदे हृष्टैः परमवाजिभिः |
नराः सम्यान्ति सहसा रथैश्च परिमण्डिताः || २-६७-२५ 
न अराजके जनपदे नराः शास्त्रविशारदाः |
सम्पदन्तोऽवतिष्ठन्ते वनेषूपवनेषु च || २-६७-२६ 
न अराजके जनपदे माल्यमोदकदक्षिणाः |
देवताभ्यर्चनार्थय कल्प्यन्ते नियतैर्जनैः || २-६७-२७ 
न अराजके जनपदे चन्दनागुरुरूषिताः |
राजपुत्रा विराजन्ते वसन्त इव शाखिनः || २-६७-२८ 
यथा हि अनुदका नद्यो यथा वा अपि अतृणम् वनम् |
अगोपाला यथा गावः तथा राष्ट्रम् अराजकम् || २-६७-२९ 
ध्वजो रथस्य प्रज्ञानम् धूमो ज्ञानम् विभावसोः |
तेषाम् यो नो ध्वजो राज स देवत्वमितो गतः || २-६७-३० 
न अराजके जन पदे स्वकम् भवति कस्यचित् |
मत्स्याइव नरा नित्यम् भक्षयन्ति परस्परम् || २-६७-३१ 
येहि सम्भिन्न मर्यादा नास्तिकाः चिन्न संशयाः |
ते अपि भावाय कल्पन्ते राज दण्ड निपीडिताः || २-६७-३२ 
यथा दृष्टिः शरीरस्य नित्यमेवप्रवर्तते |
तथा नरेन्द्रो राष्ट्रस्य प्रभवः सत्यधर्मयोः || २-६७-३३ 
राजा सत्यम् च धर्मश्च राजा कुलवताम् कुलम् |
राजा माता पिता चैव राजा हितकरो नृणाम् || २-६७-३४ 
यमो वैश्रवणः शक्रो वरुणश्च महाबलः |
विशेष्यन्ते नरेन्द्रेण वृत्तेन महाता ततः || २-६७-३५ 
अहो तमैव इदम् स्यान् न प्रज्ञायेत किंचन |
राजा चेन् न भवेन् लोके विभजन् साध्व् असाधुनी || २-६७-३६ 
जीवति अपि महा राजे तव एव वचनम् वयम् |
न अतिक्रमामहे सर्वे वेलाम् प्राप्य इव सागरः || २-६७-३७ 
स नः समीक्ष्य द्विज वर्य वृत्तम् |
नृपम् विना राज्यम् अरण्य भूतम् |
कुमारम् इक्ष्वाकु सुतम् वदान्यम् |
त्वम् एव राजानम् इह अभिषिन्चय || २-६७-३८ 
इत्यार्षे श्रीमद्रामायणे आदिकाव्ये अयोध्याकाण्डे सप्तषष्टितमः सर्गः 
तेषाम् तत् वचनम् श्रुत्वा वसिष्ठः प्रत्युवाच ह |
मित्र अमात्य गणान् सर्वान् ब्राह्मणांस् तान् इदम् वचः || २-६८-१ 
यद् असौ मातुल कुले पुरे राज गृहे सुखी |
भरतः वसति भ्रात्रा शत्रुघ्नेन समन्वितः || २-६८-२
तत् शीघ्रम् जवना दूता गच्चन्तु त्वरितैः हयैः |
आनेतुम् भ्रातरौ वीरौ किम् समीक्षामहे वयम् || २-६८-३ 
गच्चन्तु इति ततः सर्वे वसिष्ठम् वाक्यम् अब्रुवन् |
तेषाम् तत् वचनम् श्रुत्वा वसिष्ठो वाक्यम् अब्रवीत् || २-६८-४ 
एहि सिद्ध अर्थ विजय जयन्त अशोक नन्दन |
श्रूयताम् इतिकर्तव्यम् सर्वान् एव ब्रवीमि वः || २-६८-५ 
पुरम् राज गृहम् गत्वा शीघ्रम् शीघ्र जवैः हयैः |
त्यक्त शोकैः इदम् वाच्यः शासनात् भरतः मम || २-६८-६ 
पुरोहितः त्वाम् कुशलम् प्राह सर्वे च मन्त्रिणः |
त्वरमाणः च निर्याहि कृत्यम् आत्ययिकम् त्वया || २-६८-७ 
मा च अस्मै प्रोषितम् रामम् मा च अस्मै पितरम् मृतम् |
भवन्तः शंसिषुर् गत्वा राघवाणाम् इमम् क्षयम् || २-६८-८ 
कौशेयानि च वस्त्राणि भूषणानि वराणि च |
क्षिप्रम् आदाय राज्ञः च भरतस्य च गच्चत || २-६८-९ 
दत्तपथ्यशना दूताजग्मुः स्वम् स्वम् निवेशनम् |
केकयांस्ते गमिष्यन्तो हयानारुह्य सम्मतान् || २-६८-१० 
ततः प्रास्थानिकम् कृत्वा कार्यशेषमनन्तरम् |
वसिष्ठेनाभ्यनुज्ञाता दूताः सम्त्वरिता ययुः || २-६८-११ 
न्यन्तेनापरतालस्य प्रलम्बस्योत्तरम् प्रति |
निषेवमाणास्ते जग्मुर्नदीम् मध्येन मालिनीम् || २-६८-१२ 
ते हस्तिनापुरे गङ्गाम् तीर्त्वा प्रत्यङ्मुखा ययुः |
पाञलदेशमासाद्य मध्येन कुरुजाङ्गलम् || २-६८-१३
सरांसि च सुपूर्णानि नदीश्च विमलोदकाः |
निरीक्षमाणास्ते जग्मुर्दूताः कार्यवशाद्द्रुतम् || २-६८-१४ 
ते प्रसन्नोदकाम् दिव्याम् नानाविहगसेविताम् |
उपातिजग्मुर्वेगेन शरदण्डाम् जनाकुलाम् || २-६८-१५ 
निकूलवृक्षमासाद्य दिव्यम् सत्योपयाचनम् |
अभिगम्याभिवाद्यम् तम् कुलिङ्गाम् प्राविशन् पुरीम् || २-६८-१६ 
अभिकालम् ततः प्राप्यते बोधिभवनाच्च्युताम् |
पितृपैतामहीम् पुण्याम् तेरुरिक्षुमतीम् नदीम् || २-६८-१७ 
अवेक्स्याञ्जलिपानांश्च ब्राह्मणान् वेदपारगान् |
ययुर्मध्येन बाह्लीकान् सुदामानम् च पर्वतम् || २-६८-१८ 
विष्णोः पदम् प्रेक्षमाणा विपाशाम् चापि शाल्मालीम् |
नदीर्वापीस्तटाकानि पल्वलानि सरांसि च || २-६८-१९
पस्यन्तो विविधांश्चापि सिमहव्याग्रमृगद्विपान् |
ययुः पथातिमहता शासनम् भर्तुरीप्सवः || २-६८-२० 
ते श्रान्त वाहना दूता विकृष्टेन सता पथा |
गिरि व्रजम् पुर वरम् शीघ्रम् आसेदुर् अन्जसा || २-६८-२१ 
भर्तुः प्रिय अर्थम् कुल रक्षण अर्थम् |
भर्तुः च वंशस्य परिग्रह अर्थम् |
अहेडमानाः त्वरया स्म दूता |
रात्र्याम् तु ते तत् पुरम् एव याताः || २-६८-२२ 
इत्यार्षे श्रीमद्रामायणे आदिकाव्ये अयोध्याकाण्डे अष्टषष्टितमः सर्गः 
याम् एव रात्रिम् ते दूताः प्रविशन्ति स्म ताम् पुरीम् |
भरतेन अपि ताम् रात्रिम् स्वप्नो दृष्टः अयम् अप्रियः || २-६९-१ 
व्युष्टाम् एव तु ताम् रात्रिम् दृष्ट्वा तम् स्वप्नम् अप्रियम् |
पुत्रः राज अधिराजस्य सुभृशम् पर्यतप्यत || २-६९-२ 
तप्यमानम् समाज्ञाय वयस्याः प्रिय वादिनः |
आयासम् हि विनेष्यन्तः सभायाम् चक्रिरे कथाः || २-६९-३ 
वादयन्ति तथा शान्तिम् लासयन्ति अपि च अपरे |
नाटकानि अपरे प्राहुर् हास्यानि विविधानि च || २-६९-४ 
स तैः महात्मा भरतः सखिभिः प्रिय वादिभिः |
गोष्ठी हास्यानि कुर्वद्भिर् न प्राहृष्यत राघवः || २-६९-५ 
तम् अब्रवीत् प्रिय सखो भरतम् सखिभिर् वृतम् |
सुहृद्भिः पर्युपासीनः किम् सखे न अनुमोदसे || २-६९-६ 
एवम् ब्रुवाणम् सुहृदम् भरतः प्रत्युवाच ह |
शृणु त्वम् यन् निमित्तम्मे दैन्यम् एतत् उपागतम् || २-६९-७ 
स्वप्ने पितरम् अद्राक्षम् मलिनम् मुक्त मूर्धजम् |
पतन्तम् अद्रि शिखरात् कलुषे गोमये ह्रदे || २-६९-८ 
प्लवमानः च मे दृष्टः स तस्मिन् गोमय ह्रदे |
पिबन्न् अन्जलिना तैलम् हसन्न् इव मुहुर् मुहुः || २-६९-९ 
ततः तिलोदनम् भुक्त्वा पुनः पुनर् अधः शिराः |
तैलेन अभ्यक्त सर्व अन्गः तैलम् एव अवगाहत || २-६९-१० 
स्वप्ने अपि सागरम् शुष्कम् चन्द्रम् च पतितम् भुवि |
सहसा च अपि संशन्तम् ज्वलितम् जात वेदसम् || २-६९-११
औपवाह्यस्य नागस्य विषाणम् शकलीकृतम् |
सहसा चापि संशान्तम् ज्वलितम् जातवेदसम् || २-६९-१२
अवदीर्णाम् च पृथिवीम् शुष्कामः च विविधान् द्रुमान् |
अहम् पश्यामि विध्वस्तान् सधूमामः चैव पार्वतान् || २-६९-१३ 
पीठे कार्ष्णायसे च एनम् निषण्णम् कृष्ण वाससम् |
प्रहसन्ति स्म राजानम् प्रमदाः कृष्ण पिन्गलाः || २-६९-१४ 
त्वरमाणः च धर्म आत्मा रक्त माल्य अनुलेपनः |
रथेन खर युक्तेन प्रयातः दक्षिणा मुखः || २-६९-१५ 
प्रहसन्तीव राजानम् प्रमदा रक्तवासिनी |
प्रकर्षन्ती मया दृष्टा राक्षसी विकृतासना || २-६९-१६ 
एवम् एतन् मया दृष्टम् इमाम् रात्रिम् भय आवहाम् |
अहम् रामः अथ वा राजा लक्ष्मणो वा मरिष्यति || २-६९-१७ 
नरः यानेन यः स्वप्ने खर युक्तेन याति हि |
अचिरात् तस्य धूम अग्रम् चितायाम् सम्प्रदृश्यते || २-६९-१८ 
एतन् निमित्तम् दीनो अहम् तन् न वः प्रतिपूजये |
शुष्यति इव च मे कण्ठो न स्वस्थम् इव मे मनः || २-६९-१९ 
न पश्यामि भयस्थानम् भयम् चैवोपधारये |
भ्रष्टश्च स्वरयोगो मे चाया चोपहता मम || २-६९-२०
जुगुप्सन्न् इव च आत्मानम् न च पश्यामि कारणम् | 
इमाम् हि दुह्स्वप्न गतिम् निशाम्य ताम् |
अनेक रूपाम् अवितर्किताम् पुरा |
भयम् महत् तद्द् हृदयान् न याति मे |
विचिन्त्य राजानम् अचिन्त्य दर्शनम् || २-६९-२१ 
इत्यार्षे श्रीमद्रामायणे आदिकाव्ये अयोध्याकाण्डे एकोनसप्ततितमः सर्गः 
भरते ब्रुवति स्वप्नम् दूताः ते क्लान्त वाहनाः |
प्रविश्य असह्य परिखम् रम्यम् राज गृहम् पुरम् || २-७०-१
समागम्य तु राज्ञा च राज पुत्रेण च अर्चिताः |
राज्ञः पादौ गृहीत्वा तु तम् ऊचुर् भरतम् वचः || २-७०-२ 
पुरोहितः त्वा कुशलम् प्राह सर्वे च मन्त्रिणः |
त्वरमाणः च निर्याहि कृत्यम् आत्ययिकम् त्वया || २-७०-३ 
इमानि च महार्हाणि वस्त्राण्य़ाभरणानि च |
प्रतिगृह्य विशालाक्ष मातुलस्य च दापय || २-७०-४ 
अत्र विंशति कोट्यः तु नृपतेर् मातुलस्य ते |
दश कोट्यः तु सम्पूर्णाः तथैव च नृप आत्मज || २-७०-५ 
प्रतिगृह्य च तत् सर्वम् स्वनुरक्तः सुहृज् जने |
दूतान् उवाच भरतः कामैः सम्प्रतिपूज्य तान् || २-७०-६ 
कच्चित् सुकुशली राजा पिता दशरथो मम |
कच्चिच् च अरागता रामे लक्ष्मणे वा महात्मनि || २-७०-७ 
आर्या च धर्म निरता धर्मज्ञा धर्म दर्शिनी |
अरोगा च अपि कौसल्या माता रामस्य धीमतः || २-७०-८ 
कच्चित् सुमित्रा धर्मज्ञा जननी लक्ष्मणस्य या |
शत्रुघ्नस्य च वीरस्य सारोगा च अपि मध्यमा || २-७०-९ 
आत्म कामा सदा चण्डी क्रोधना प्राज्ञ मानिनी |
अरोगा च अपि कैकेयी माता मे किम् उवाच ह || २-७०-१० 
एवम् उक्ताः तु ते दूता भरतेन महात्मना |
ऊचुः सम्प्रश्रितम् वाक्यम् इदम् तम् भरतम् तदा || २-७०-११ 
कुशलाः ते नर व्याघ्र येषाम् कुशलम् इच्चसि |
श्रीश्च त्वाम् वृणुते पद्मा युज्यताम् चापि ते रकः || २-७०-१२ 
भरतः च अपि तान् दूतान् एवम् उक्तः अभ्यभाषत |
आपृच्चे अहम् महा राजम् दूताः सम्त्वरयन्ति माम् || २-७०-१३ 
एवम् उक्त्वा तु तान् दूतान् भरतः पार्थिव आत्मजः |
दूतैः संचोदितः वाक्यम् मातामहम् उवाच ह || २-७०-१४ 
राजन् पितुर् गमिष्यामि सकाशम् दूत चोदितः |
पुनर् अपि अहम् एष्यामि यदा मे त्वम् स्मरिष्यसि || २-७०-१५ 
भरतेन एवम् उक्तः तु नृपो मातामहः तदा |
तम् उवाच शुभम् वाक्यम् शिरस्य् आघ्राय राघवम् || २-७०-१६ 
गच्च तात अनुजाने त्वाम् कैकेयी सुप्रजाः त्वया |
मातरम् कुशलम् ब्रूयाः पितरम् च परम् तप || २-७०-१७ 
पुरोहितम् च कुशलम् ये च अन्ये द्विज सत्तमाः |
तौ च तात महा इष्वासौ भ्रातरु राम लक्ष्मणौ || २-७०-१८ 
तस्मै हस्ति उत्तमामः चित्रान् कम्बलान् अजिनानि च |
अभिसत्कृत्य कैकेयो भरताय धनम् ददौ || २-७०-१९ 
रुक्म निष्क सहस्रे द्वे षोडश अश्व शतानि च |
सत्कृत्य कैकेयी पुत्रम् केकयो धनम् आदिशत् || २-७०-२० 
तथा अमात्यान् अभिप्रेतान् विश्वास्यामः च गुण अन्वितान् |
ददाव् अश्व पतिः शीघ्रम् भरताय अनुयायिनः || २-७०-२१ 
ऐरावतान् ऐन्द्र शिरान् नागान् वै प्रिय दर्शनान् |
खरान् शीघ्रान् सुसम्युक्तान् मातुलो अस्मै धनम् ददौ || २-७०-२२ 
अन्तः पुरे अतिसम्वृद्धान् व्याघ्र वीर्य बल अन्वितान् |
दम्ष्ट्र आयुधान् महा कायान् शुनः च उपायनम् ददौ || २-७०-२३ 
स मातामहम् आपृच्च्य मातुलम् च युधा जितम् |
रथम् आरुह्य भरतः शत्रुघ्न सहितः ययौ || २-७०-२४ 
बभूव ह्यस्य हृदते चिन्ता सुमहती तदा |
त्वरया चापि दूतानाम् स्वप्नस्यापि च दर्शनात् || २-७०-२५ 
स स्ववेश्माभ्यतिक्रम्य नरनागश्वसम्वृतम् |
प्रपेदे सुमहच्छ्रीमान् राजमार्गमनुत्तमम् || २-७०-२६ 
अभ्यतीत्य ततोऽपश्यदन्तः पुरमुदारधीः |
ततस्तद्भरतः श्रीमानाविवेशानिवारितः || २-७०-२७ 
स माता महमापृच्च्य मातुलम् च युधाजितम् |
रथमारुह्य भरतः शत्रुघ्नसहितो ययौ || २-७०-२८ 
रथान् मण्डल चक्रामः च योजयित्वा परः शतम् |
उष्ट्र गो अश्व खरैः भृत्या भरतम् यान्तम् अन्वयुः || २-७०-२९ 
बलेन गुप्तः भरतः महात्मा |
सह आर्यकस्य आत्म समैः अमात्यैः |
आदाय शत्रुघ्नम् अपेत शत्रुर् |
गृहात् ययौ सिद्धैव इन्द्र लोकात् || २-७०-३० 
इत्यार्षे श्रीमद्रामायणे आदिकाव्ये अयोध्याकाण्डे सप्ततितमः सर्गः 
स प्रान् मुखो राज गृहात् अभिनिर्याय वीर्यवान् |
ततः सुदामाम् द्युतिमान् सम्तीर्वावेक्ष्य ताम् नदीम् || २-७१-१
ह्लादिनीम् दूर पाराम् च प्रत्यक् स्रोतः तरन्गिणीम् |
शतद्रूम् अतरत् श्रीमान् नदीम् इक्ष्वाकु नन्दनः || २-७१-२ 
एल धाने नदीम् तीर्त्वा प्राप्य च अपर पर्पटान् |
शिलाम् आकुर्वतीम् तीर्त्वाआग्नेयम् शल्य कर्तनम् || २-७१-३
सत्य संधः शुचिः श्रीमान् प्रेक्षमाणः शिला वहाम् |
अत्ययात् स महा शैलान् वनम् चैत्र रथम् प्रति || २-७१-४ 
सरस्वतीम् च गङ्गाम् च उग्मेन प्रतिपद्य च |
उत्तरम् वीरमत्स्यानाम् भारुण्डम् प्राविशद्वनम् || २-७१-५ 
वेगिनीम् च कुलिन्ग आख्याम् ह्रादिनीम् पर्वत आवृताम् |
यमुनाम् प्राप्य सम्तीर्णो बलम् आश्वासयत् तदा || २-७१-६ 
शीतीकृत्य तु गात्राणि क्लान्तान् आश्वास्य वाजिनः |
तत्र स्नात्वा च पीत्वा च प्रायात् आदाय च उदकम् || २-७१-७ 
राज पुत्रः महा अरण्यम् अनभीक्ष्ण उपसेवितम् |
भद्रः भद्रेण यानेन मारुतः खम् इव अत्ययात् || २-७१-८ 
भागीरथीम् दुष्प्रतरामंशुधाने महानदीम् |
उपायाद्राघवस्तूर्णम् प्राग्वटे विश्रुते पुरे || २-७१-९ 
स गङ्गाम् प्राग्वटे तीर्त्वे समायात्कुटिकोष्ठिकाम् |
सबलस्ताम् स तीर्त्वाथ समायाद्धर्मवर्धनम् || २-७१-१० 
तोरणम् दक्षिण अर्धेन जम्बू प्रस्थम् उपागमत् |
वरूथम् च ययौ रम्यम् ग्रामम् दशरथ आत्मजः || २-७१-११ 
तत्र रम्ये वने वासम् कृत्वा असौ प्रान् मुखो ययौ |
उद्यानम् उज्जिहानायाः प्रियका यत्र पादपाः || २-७१-१२ 
सालांस् तु प्रियकान् प्राप्य शीघ्रान् आस्थाय वाजिनः |
अनुज्ञाप्य अथ भरतः वाहिनीम् त्वरितः ययौ || २-७१-१३ 
वासम् कृत्वा सर्व तीर्थे तीर्त्वा च उत्तानकाम् नदीम् |
अन्या नदीः च विविधाः पार्वतीयैअः तुरम् गमैः || २-७१-१४
हस्ति पृष्ठकम् आसाद्य कुटिकाम् अत्यवर्तत |
ततार च नर व्याघ्रः लौहित्ये स कपीवतीम् || २-७१-१५ 
एक साले स्थाणुमतीम् विनते गोमतीम् नदीम् |
कलिन्ग नगरे च अपि प्राप्य साल वनम् तदा || २-७१-१६
भरतः क्षिप्रम् आगच्चत् सुपरिश्रान्त वाहनः | 
वनम् च समतीत्य आशु शर्वर्याम् अरुण उदये || २-७१-१७
अयोध्याम् मनुना राज्ञा निर्मिताम् स ददर्श ह | 
ताम् पुरीम् पुरुष व्याघ्रः सप्त रात्र उषिटः पथि || २-७१-१८
अयोध्याम् अग्रतः दृष्ट्वा रथे सारथिम् अब्रवीत् | 
एषा न अतिप्रतीता मे पुण्य उद्याना यशस्विनी || २-७१-१९
अयोध्या दृश्यते दूरात् सारथे पाण्डु मृत्तिका |
यज्वभिर् गुण सम्पन्नैः ब्राह्मणैः वेद पारगैः || २-७१-२०
भूयिष्ठम् ऋषैः आकीर्णा राज ऋषि वर पालिता | 
अयोध्यायाम् पुरा शब्दः श्रूयते तुमुलो महान् || २-७१-२१
समन्तान् नर नारीणाम् तम् अद्य न शृणोम्य् अहम् | 
उद्यानानि हि साय अह्ने क्रीडित्वा उपरतैः नरैः || २-७१-२२
समन्तात् विप्रधावद्भिः प्रकाशन्ते मम अन्यदा | 
तानि अद्य अनुरुदन्ति इव परित्यक्तानि कामिभिः || २-७१-२३
अरण्य भूता इव पुरी सारथे प्रतिभाति मे | 
न हि अत्र यानैः दृश्यन्ते न गजैः न च वाजिभिः || २-७१-२४
निर्यान्तः वा अभियान्तः वा नर मुख्या यथा पुरम् | 
उद्यानानि पुरा भान्ति मत्तप्रमुदितानि च || २-७१-२५
जनानाम् रतिसम्योगेष्वत्यन्तगुणवन्ति च | 
तान्येतान्यद्य वश्यामि निरानन्दानि सर्वशः || २-७१-२६
स्रस्तपर्णैरनुपथम् विक्रोशद्भिरिव द्रुमैः | 
नाद्यापि श्रूयते शब्दो मत्तानाम् मृगपक्षिणाम् || २-७१-२७
सम्रक्ताम् मधुराम् वाणीम् कलम् व्याहरताम् बहु | 
चन्दनागुरुसम्पृक्तो धूपसम्मूर्चितोऽतुलः || २-७१-२८
प्रवाति पवनः श्रीमान् किम् नु नाद्य यथापुरम् | 
भेरीमृदङ्गवीणानाम् कोणसम्घट्टितः पुनः || २-७१-२९
किमद्य शब्दो विरतः सदाऽदीनगतिः पुरा | 
अनिष्टानि च पापानि पश्यामि विविधानि च || २-७१-३०
निमित्तानि अमनोज्ञानि तेन सीदति ते मनः | 
सर्वथा कुशलम् सूत दुर्लभम् मम बन्धुषु || २-७१-३१
तथा ह्यसति सम्मोहे हृदयम् सीदतीव मे | 
विषण्णः शान्तहृदयस्त्रस्तः सुलुलितेन्द्रियः || २-७१-३२
भरतः प्रविवेशाशु पुरीमिक्ष्वाकुपालिताम् | 
द्वारेण वैजयन्तेन प्राविशत् श्रान्त वाहनः || २-७१-३३
द्वाह्स्थैः उत्थाय विजयम् पृष्टः तैः सहितः ययौ | 
स तु अनेक अग्र हृदयो द्वाह्स्थम् प्रत्यर्च्य तम् जनम् || २-७१-३४
सूतम् अश्व पतेः क्लान्तम् अब्रवीत् तत्र राघवः | 
किमहम् त्वरयानीतः कारणेन विनानघ || २-७१-३५
अशुभाशङ्कि हृदयम् शीलम् च पततीव मे | 
श्रुता नो यादृशाः पूर्वम् नृपतीनाम् विनाशने || २-७१-३६
आकाराः तान् अहम् सर्वान् इह पश्यामि सारथे | 
सम्मार्जनविहीनानि परुषाण्युपलक्षये || २-७१-३७
असम्यतकवाटानि श्रीविहीनानि सर्वशः |
बलिकर्मविहीनानि धूपसम्मेदनेन च || २-७१-३८
अनाशितकुटुम्बानि प्रभाहीनजनानि च |
अलक्स्मीकानि पश्यामि कुटुम्बिभवनान्यहम् || २-७१-३९ 
अपेतमाल्यशोभानि असम्मृष्टाजिराणि च |
देवागाराणि शून्यानि न चाभान्ति यथापुरम् || २-७१-४० 
देवतार्चाः प्रविद्धाश्च यज्ञ्गोष्ठ्यस्तथाविधाः |
माल्यापणेषु राजन्ते नाद्य पण्यानि वा तथा || २-७१-४१ 
दृश्यन्ते वणिजोऽप्यद्य न यथापूर्वमत्रवै |
ध्यानसम्विग्नहृदयाः नष्टव्यापारयन्त्रिताः || २-७१-४२ 
देवायतनचैत्येषुदीनाः पक्षिगणास्तथा || २-७१-४३
मलिनम् च अश्रु पूर्ण अक्षम् दीनम् ध्यान परम् कृशम् |
सस्त्री पुंसम् च पश्यामि जनम् उत्कण्ठितम् पुरे || २-७१-४४ 
इति एवम् उक्त्वा भरतः सूतम् तम् दीन मानसः |
तानि अनिष्टानि अयोध्यायाम् प्रेक्ष्य राज गृहम् ययौ || २-७१-४५ 
ताम् शून्य शृन्ग अटक वेश्म रथ्याम् |
रजो अरुण द्वार कपाट यन्त्राम् |
दृष्ट्वा पुरीम् इन्द्र पुरी प्रकाशाम् |
दुह्खेन सम्पूर्णतरः बभूव || २-७१-४६ 
बहूनि पश्यन् मनसो अप्रियाणि |
यानि अन्न्यदा न अस्य पुरे बभूवुः |
अवाक् शिरा दीन मना नहृष्टः |
पितुर् महात्मा प्रविवेश वेश्म || २-७१-४७ 
इत्यार्षे श्रीमद्रामायणे आदिकाव्ये अयोध्याकाण्डे एकसप्ततितमः सर्गः 
अपश्यंस् तु ततः तत्र पितरम् पितुर् आलये |
जगाम भरतः द्रष्टुम् मातरम् मातुर् आलये || २-७२-१ 
अनुप्राप्तम् तु तम् दृष्ट्वा कैकेयी प्रोषितम् सुतम् |
उत्पपात तदा हृष्टा त्यक्त्वा सौवर्ण मानसम् || २-७२-२ 
स प्रविश्य एव धर्म आत्मा स्व गृहम् श्री विवर्जितम् |
भरतः प्रेक्ष्य जग्राह जनन्याः चरणौ शुभौ || २-७२-३ 
सा तम् मूर्ध्नि समुपाघ्राय परिष्वज्य यशस्विनम् |
अङ्के भरतम् आरोप्य प्रष्टुम् समुपचक्रमे || २-७२-४ 
अद्य ते कतिचित् रात्र्यः च्युतस्य आर्यक वेश्मनः |
अपि न अध्व श्रमः शीघ्रम् रथेन आपततः तव || २-७२-५ 
आर्यकः ते सुकुशलो युधा जिन् मातुलः तव |
प्रवासाच् च सुखम् पुत्र सर्वम् मे वक्तुम् अर्हसि || २-७२-६ 
एवम् पृष्ठः तु कैकेय्या प्रियम् पार्थिव नन्दनः |
आचष्ट भरतः सर्वम् मात्रे राजीव लोचनः || २-७२-७ 
अद्य मे सप्तमी रात्रिः च्युतस्य आर्यक वेश्मनः |
अम्बायाः कुशली तातः युधाजिन् मातुलः च मे || २-७२-८ 
यन् मे धनम् च रत्नम् च ददौ राजा परम् तपः |
परिश्रान्तम् पथि अभवत् ततः अहम् पूर्वम् आगतः || २-७२-९ 
राज वाल्य हरैः दूतैअः त्वर्यमाणो अहम् आगतः |
यद् अहम् प्रष्टुम् इच्चामि तत् अम्बा वक्तुम् अर्हसि || २-७२-१० 
शून्यो अयम् शयनीयः ते पर्यन्को हेम भूषितः |
न च अयम् इक्ष्वाकु जनः प्रहृष्टः प्रतिभाति मे || २-७२-११ 
राजा भवति भूयिष्ठ्गम् इह अम्बाया निवेशने |
तम् अहम् न अद्य पश्यामि द्रष्टुम् इच्चन्न् इह आगतः || २-७२-१२ 
पितुर् ग्रहीष्ये चरणौ तम् मम आख्याहि पृच्चतः |
आहोस्विद् अम्ब ज्येष्ठायाः कौसल्याया निवेशने || २-७२-१३ 
तम् प्रत्युवाच कैकेयी प्रियवद् घोरम् अप्रियम् |
अजानन्तम् प्रजानन्ती राज्य लोभेन मोहिता || २-७२-१४ 
या गतिः सर्व भूतानाम् ताम् गतिम् ते पिता गतः |
राजा महात्मा तेजस्वी यायजूकः सताम् गतिः || २-७२-१५ 
तत् श्रुत्वा भरतः वाक्यम् धर्म अभिजनवान् शुचिः |
पपात सहसा भूमौ पितृ शोक बल अर्दितः || २-७२-१६ 
हा हातोऽस्मीति कृपणाम् दीनाम् वाचमुदीरयन् |
निपपात महाबाहुर्बाहु विक्षिप्य वीर्यवान् || २-७२-१७ 
ततः शोकेन सम्वीतः पितुर् मरण दुह्खितः |
विललाप महा तेजा भ्रान्त आकुलित चेतनः || २-७२-१८ 
एतत् सुरुचिरम् भाति पितुर् मे शयनम् पुरा |
शशिनेवामलम् रात्रौ गगनम् तोयदात्यये || २-७२-१९ 
तत् इदम् न विभाति अद्य विहीनम् तेन धीमता |
व्योमेव श्शिना हीनमप्भुष्क इव सागरः || २-७२-२० 
बाष्पमुत्सृज्य कण्ठे स्वात्मना परिपीडितः |
आच्चाद्य वदनम् श्रीमद्वस्त्रेण जयताम् वरः || २-७२-२१ 
तम् आर्तम् देव सम्काशम् समीक्ष्य पतितम् भुवि |
निकृत्तमिव सालस्य स्कन्धम् परशुना वने || २-७२-२२
मत्तमातङ्गसम्काशम् चन्द्रार्कसदृशम् भुवः |
उत्थापयित्वा शोक आर्तम् वचनम् च इदम् अब्रवीत् || २-७२-२३ 
उत्तिष्ठ उत्तिष्ठ किम् शेषे राज पुत्र महा यशः |
त्वद् विधा न हि शोचन्ति सन्तः सदसि सम्मताः || २-७२-२४ 
दानयज्ञाधिकारा हि शीलश्रुतिवचोनुगा |
बुद्धिस्ते बुद्धिसम्पन्न प्रभेवार्कस्य मन्दिरे || २-७२-२५ 
स रुदत्या चिरम् कालम् भूमौ विपरिवृत्य च |
जननीम् प्रत्युवाच इदम् शोकैः बहुभिर् आवृतः || २-७२-२६ 
अभिषेक्ष्यति रामम् तु राजा यज्ञम् नु यक्ष्यति |
इति अहम् कृत सम्कल्पो हृष्टः यात्राम् अयासिषम् || २-७२-२७ 
तत् इदम् हि अन्यथा भूतम् व्यवदीर्णम् मनो मम |
पितरम् यो न पश्यामि नित्यम् प्रिय हिते रतम् || २-७२-२८ 
अम्ब केन अत्यगात् राजा व्याधिना मय्य् अनागते |
धन्या राम आदयः सर्वे यैः पिता संस्कृतः स्वयम् || २-७२-२९ 
न नूनम् माम् महा राजः प्राप्तम् जानाति कीर्तिमान् |
उपजिघ्रेद्द् हि माम् मूर्ध्नि तातः सम्नम्य सत्वरम् || २-७२-३० 
क्व स पाणिः सुख स्पर्शः तातस्य अक्लिष्ट कर्मणः |
येन माम् रजसा ध्वस्तम् अभीक्ष्णम् परिमार्जति || २-७२-३१ 
यो मे भ्राता पिता बन्धुर् यस्य दासो अस्मि धीमतः |
तस्य माम् शीघ्रम् आख्याहि रामस्य अक्लिष्ट कर्मणः || २-७२-३२ 
पिता हि भवति ज्येष्ठो धर्मम् आर्यस्य जानतः |
तस्य पादौ ग्रहीष्यामि स हि इदानीम् गतिर् मम || २-७२-३३ 
धर्मविद्धर्मनित्यश्च सत्यसन्धो दृढव्रतः |
आर्ये किम् अब्रवीद् राजा पिता मे सत्य विक्रमः || २-७२-३४ 
पश्चिमम् साधु संदेशम् इच्चामि श्रोतुम् आत्मनः |
इति पृष्टा यथा तत्त्वम् कैकेयी वाक्यम् अब्रवीत् || २-७२-३५ 
राम इति राजा विलपन् हा सीते लक्ष्मण इति च |
स महात्मा परम् लोकम् गतः गतिमताम् वरः || २-७२-३६ 
इमाम् तु पश्चिमाम् वाचम् व्याजहार पिता तव |
काल धर्म परिक्षिप्तः पाशैः इव महा गजः || २-७२-३७ 
सिद्ध अर्थाः तु नरा रामम् आगतम् सीतया सह |
लक्ष्मणम् च महा बाहुम् द्रक्ष्यन्ति पुनर् आगतम् || २-७२-३८ 
तत् श्रुत्वा विषसाद एव द्वितीया प्रिय शंसनात् |
विषण्ण वदनो भूत्वा भूयः पप्रच्च मातरम् || २-७२-३९ 
क्व च इदानीम् स धर्म आत्मा कौसल्य आनन्द वर्धनः |
लक्ष्मणेन सह भ्रात्रा सीतया च समम् गतः || २-७२-४० 
तथा पृष्टा यथा तत्त्वम् आख्यातुम् उपचक्रमे |
माता अस्य युगपद् वाक्यम् विप्रियम् प्रिय शन्कया || २-७२-४१ 
स हि राज सुतः पुत्र चीर वासा महा वनम् |
दण्डकान् सह वैदेह्या लक्ष्मण अनुचरः गतः || २-७२-४२ 
तत् श्रुत्वा भरतः त्रस्तः भ्रातुः चारित्र शन्कया |
स्वस्य वंशस्य माहात्म्यात् प्रष्टुम् समुपचक्रमे || २-७२-४३ 
कच्चिन् न ब्राह्मण वधम् हृतम् रामेण कस्यचित् |
कच्चिन् न आढ्यो दरिद्रः वा तेन अपापो विहिंसितः || २-७२-४४ 
कच्चिन् न पर दारान् वा राज पुत्रः अभिमन्यते |
कस्मात् स दण्डक अरण्ये भ्रूणहा इव विवासितः || २-७२-४५ 
अथ अस्य चपला माता तत् स्व कर्म यथा तथम् |
तेन एव स्त्री स्वभावेन व्याहर्तुम् उपचक्रमे || २-७२-४६ 
एवमुक्ता तु कैकेयी भरतेन महात्मना |
उवाच वचनम् हृष्टा मूढा पण्डितमानिनी || २-७२-४७ 
न ब्राह्मण धनम् किंचिद्द् हृतम् रामेण कस्यचित् |
कश्चिन् न आढ्यो दरिद्रः वा तेन अपापो विहिंसितः || २-७२-४८
न रामः पर दारामः च चक्षुर्भ्याम् अपि पश्यति | 
मया तु पुत्र श्रुत्वा एव रामस्य एव अभिषेचनम् || २-७२-४९
याचितः ते पिता राज्यम् रामस्य च विवासनम् | 
स स्व वृत्तिम् समास्थाय पिता ते तत् तथा अकरोत् || २-७२-५०
रामः च सह सौमित्रिः प्रेषितः सह सीतया | 
तम् अपश्यन् प्रियम् पुत्रम् मही पालो महा यशाः || २-७२-५१
पुत्र शोक परिद्यूनः पन्चत्वम् उपपेदिवान् | 
त्वया तु इदानीम् धर्मज्ञ राजत्वम् अवलम्ब्यताम् || २-७२-५२
त्वत् कृते हि मया सर्वम् इदम् एवम् विधम् कृतम् | 
मा शोकम् मा च सम्तापम् धैर्यमाश्रय पुत्रक || २-७२-५३
त्वदधीना हि नगरी राज्यम् चैतदनामयम् | 
तत् पुत्र शीघ्रम् विधिना विधिज्ञैः |
वसिष्ठ मुख्यैः सहितः द्विज इन्द्रैः |
सम्काल्य राजानम् अदीन सत्त्वम् |
आत्मानम् उर्व्याम् अभिषेचयस्व || २-७२-५४ 
इत्यार्षे श्रीमद्रामायणे आदिकाव्ये अयोध्याकाण्डे द्विसप्ततितमः सर्गः 
श्रुत्वा तु पितरम् वृत्तम् भ्रातरु च विवासितौ |
भरतः दुह्ख सम्तप्तैदम् वचनम् अब्रवीत् || २-७३-१ 
किम् नुण्कार्यम् हतस्य इह मम राज्येन शोचतः |
विहीनस्य अथ पित्रा च भ्रात्रा पितृ समेन च || २-७३-२ 
दुह्खे मे दुह्खम् अकरोर् व्रणे क्षारम् इव आदधाः |
राजानम् प्रेत भावस्थम् कृत्वा रामम् च तापसम् || २-७३-३ 
कुलस्य त्वम् अभावाय काल रात्रिर् इव आगता |
अन्गारम् उपगूह्य स्म पिता मे न अवबुद्धवान् || २-७३-४ 
मृत्युमापादितो राजा त्वया मे पापदर्शिनि |
सुखम् परिहृतम् मोहात्कुलेऽस्मिन् कुलपांसनि || २-७३-५ 
त्वाम् प्राप्य हि पिता मे.द्य सत्यसन्धो महायशाः |
तीव्रदुःखाभिसम्तप्तो वृत्तो दशरथो नृपः || २-७३-६ 
विनाशितो महाराजः पिता मे धर्मवत्सलः |
कस्मात्प्रव्राजितो रामः कस्मादेव वनम् गतः || २-७३-७ 
कौसल्या च सुमित्रा च पुत्र शोक अभिपीडिते |
दुष्करम् यदि जीवेताम् प्राप्य त्वाम् जननीम् मम || २-७३-८ 
ननु तु आर्यो अपि धर्म आत्मा त्वयि वृत्तिम् अनुत्तमाम् |
वर्तते गुरु वृत्तिज्ञो यथा मातरि वर्तते || २-७३-९ 
तथा ज्येष्ठा हि मे माता कौसल्या दीर्घ दर्शिनी |
त्वयि धर्मम् समास्थाय भगिन्याम् इव वर्तते || २-७३-१० 
तस्याः पुत्रम् कृत आत्मानम् चीर वल्कल वाससम् |
प्रस्थाप्य वन वासाय कथम् पापे न शोचसि || २-७३-११ 
अपाप दर्शिनम् शूरम् कृत आत्मानम् यशस्विनम् |
प्रव्राज्य चीर वसनम् किम् नु पश्यसि कारणम् || २-७३-१२ 
लुब्धाया विदितः मन्ये न ते अहम् राघवम् प्रति |
तथा हि अनर्थो राज्य अर्थम् त्वया नीतः महान् अयम् || २-७३-१३ 
अहम् हि पुरुष व्याघ्राव् अपश्यन् राम लक्ष्मणौ |
केन शक्ति प्रभावेन राज्यम् रक्षितुम् उत्सहे || २-७३-१४ 
तम् हि नित्यम् महा राजो बलवन्तम् महा बलः |
उअपाश्रितः अभूद् धर्म आत्मा मेरुर् मेरु वनम् यथा || २-७३-१५ 
सो अहम् कथम् इमम् भारम् महा धुर्य समुद्यतम् |
दम्यो धुरम् इव आसाद्य सहेयम् केन च ओजसा || २-७३-१६ 
अथ वा मे भवेत् शक्तिर् योगैः बुद्धि बलेन वा |
सकामाम् न करिष्यामि त्वाम् अहम् पुत्र गर्धिनीम् || २-७३-१७ 
न मे विकाङ्खा जायेत त्यक्तुम् त्वाम् पापनिश्चयाम् |
यदि रामस्य नावेक्षा त्वयि स्यान्मातृवत्सदा || २-७३-१८ 
उत्पन्ना तु कथम् बुद्धिस्तवेयम् पापदर्शिनि |
साधुचारित्रविभ्राष्टे पूर्वेषाम् नो विगर्हिता || २-७३-१९ 
अस्मिन् कुले हि सर्वेषाम् ज्येष्ठो राज्येऽभिषिच्यते |
अपरे भ्रातरस्तस्मिन् प्रवर्तन्ते समाहिताः || २-७३-२० 
न हि मन्ये नृशसे त्वम् राजधर्ममवेक्षसे |
गतिम् वा न विजानासि राजवृत्तस्य शाश्वतीम् || २-७३-२१ 
सततम् राजवृत्ते हि ज्येष्ठो राज्येऽभिषिच्यते |
राज्ञामेतत्समम् तत्स्यादिक्ष्वाकूणाम् विशेषतः || २-७३-२२ 
तेषाम् धर्मैकरक्षाणाम् कुलचारित्रयोगिनाम् |
अत्र चारित्रशौण्डीर्यम् त्वाम् प्राप्य विनिवर्ततम् || २-७३-२३ 
तवापि सुमहाभागा जनेन्द्राः कुलपूर्वगाः |
बुद्धेर्मोहः कथमयम् सम्भूतस्त्वयि गर्हितः || २-७३-२४ 
न तु कामम् करिष्यामि तवाऽह्म् पापनिश्चये |
त्वया व्यसनमारब्धम् जीवितान्तकरम् मम || २-७३-२५ 
एष त्विदानीमेवाहमप्रियार्थम् तवनघम् |
निवर्तयिष्यामि वनात् भ्रातरम् स्वजन प्रियम् || २-७३-२६ 
निवर्तयित्वा रामम् च तस्याहम् दीप्ततेजनः |
दासभूतो भविष्यामि सुस्थिरेणान्तरात्मना || २-७३-२७ 
इति एवम् उक्त्वा भरतः महात्मा |
प्रिय इतरैः वाक्य गणैअः तुदंस् ताम् |
शोक आतुरः च अपि ननाद भूयः |
सिम्हो यथा पर्वत गह्वरस्थः || २-७३-२८ 
ताम् तथा गर्हयित्वा तु मातरम् भरतः तदा |
रोषेण महता आविष्टः पुनर् एव अब्रवीद् वचः || २-७४-१ 
राज्यात् भ्रंशस्व कैकेयि नृशंसे दुष्ट चारिणि |
परित्यक्ता च धर्मेण मा मृतम् रुदती भव || २-७४-२ 
किम् नु ते अदूषयद् राजा रामः वा भृश धार्मिकः |
ययोः मृत्युर् विवासः च त्वत् कृते तुल्यम् आगतौ || २-७४-३ 
भ्रूणहत्याम् असि प्राप्ता कुलस्य अस्य विनाशनात् |
कैकेयि नरकम् गच्च मा च भर्तुः सलोकताम् || २-७४-४ 
यत्त्वया हीदृशम् पापम् कृतम् घोरेण कर्मणा |
सर्वलोकप्रियम् हित्वा ममाप्यापादितम् भयम् || २-७४-५ 
त्वत् कृते मे पिता वृत्तः रामः च अरण्यम् आश्रितः |
अयशो जीव लोके च त्वया अहम् प्रतिपादितः || २-७४-६ 
मातृ रूपे मम अमित्रे नृशंसे राज्य कामुके |
न ते अहम् अभिभाष्यो अस्मि दुर्वृत्ते पति घातिनि || २-७४-७ 
कौसल्या च सुमित्रा च याः च अन्या मम मातरः |
दुह्खेन महता आविष्टाः त्वाम् प्राप्य कुल दूषिणीम् || २-७४-८ 
न त्वम् अश्व पतेः कन्या धर्म राजस्य धीमतः |
राक्षसी तत्र जाता असि कुल प्रध्वंसिनी पितुः || २-७४-९
यत् त्वया धार्मिको रामः नित्यम् सत्य परायणः |
वनम् प्रस्थापितः दुह्खात् पिता च त्रिदिवम् गतः || २-७४-१० 
यत् प्रधाना असि तत् पापम् मयि पित्रा विना कृते |
भ्रातृभ्याम् च परित्यक्ते सर्व लोकस्य च अप्रिये || २-७४-११ 
कौसल्याम् धर्म सम्युक्ताम् वियुक्ताम् पाप निश्चये |
कृत्वा कम् प्राप्स्यसे तु अद्य लोकम् निरय गामिनी || २-७४-१२ 
किम् न अवबुध्यसे क्रूरे नियतम् बन्धु संश्रयम् |
ज्येष्ठम् पितृ समम् रामम् कौसल्याय आत्म सम्भवम् || २-७४-१३ 
अन्ग प्रत्यन्गजः पुत्रः हृदयाच् च अपि जायते |
तस्मात् प्रियतरः मातुः प्रियत्वान् न तु बान्धवः || २-७४-१४ 
अन्यदा किल धर्मज्ञा सुरभिः सुर सम्मता |
वहमानौ ददर्श उर्व्याम् पुत्रौ विगत चेतसौ || २-७४-१५ 
ताव् अर्ध दिवसे श्रान्तौ दृष्ट्वा पुत्रौ मही तले |
रुरोद पुत्र शोकेन बाष्प पर्याकुल ईक्षणा || २-७४-१६ 
अधस्तात् व्रजतः तस्याः सुर राज्ञो महात्मनः |
बिन्दवः पतिता गात्रे सूक्ष्माः सुरभि गन्धिनः || २-७४-१७ 
इन्द्रोऽप्यश्रुनिपातम् तम् स्वगात्रे पुण्यगन्धिनम् |
सुरभिम् मन्यते दृष्ट्वा भूयसीम् ताम् सुरेश्वरः || २-७४-१८ 
निरीक्समाणः शक्रस्ताम् ददर्श सुरभिम् स्थिताम् |
आकाशे विष्ठिताम् दीनाम् रुदतीम् भृशदुःखिताम् || २-७४-१९ 
ताम् दृष्ट्वा शोक सम्तप्ताम् वज्र पाणिर् यशस्विनीम् |
इन्द्रः प्रान्जलिर् उद्विग्नः सुर राजो अब्रवीद् वचः || २-७४-२० 
भयम् कच्चिन् न च अस्मासु कुतश्चित् विद्यते महत् |
कुतः निमित्तः शोकः ते ब्रूहि सर्व हित एषिणि || २-७४-२१ 
एवम् उक्ता तु सुरभिः सुर राजेन धीमता |
पत्युवाच ततः धीरा वाक्यम् वाक्य विशारदा || २-७४-२२ 
शान्तम् पातम् न वः किंचित् कुतश्चित् अमर अधिप |
अहम् तु मग्नौ शोचामि स्व पुत्रौ विषमे स्थितौ || २-७४-२३
एतौ दृष्ट्वा कृषौ दीनौ सूर्य रश्मि प्रतापिनौ |
अर्ध्यमानौ बली वर्दौ कर्षकेण सुर अधिप || २-७४-२४ 
मम कायात् प्रसूतौ हि दुह्खितौ भार पीडितौ |
यौ दृष्ट्वा परितप्ये अहम् न अस्ति पुत्र समः प्रियः || २-७४-२५ 
यस्याः पुत्र सहस्त्रैस्तु कृत्स्नम् व्याप्तमिदम् जगत् |
ताम् दृष्ट्वा रुदतीम् शक्रो न सुतान्मन्यते परम् || २-७४-२६ 
सदाऽप्रतिमवृत्ताया लोकधारणकाम्यया |
श्रीमत्या गुणनित्यायाः स्वभावपरिचेष्टया || २-७४-२७
यस्याः पुत्रसहस्राणि सापि शोचै कामधुक् |
किम् पुनर् या विना रामम् कौसल्या वर्तयिष्यति || २-७४-२८ 
एक पुत्रा च साध्वी च विवत्सा इयम् त्वया कृता |
तस्मात् त्वम् सततम् दुह्खम् प्रेत्य च इह च लप्स्यसे || २-७४-२९ 
अहम् हि अपचितिम् भ्रातुः पितुः च सकलाम् इमाम् |
वर्धनम् यशसः च अपि करिष्यामि न संशयः || २-७४-३० 
आनाययित्वा तनयम् कौसल्याया महा द्युतिम् |
स्वयम् एव प्रवेक्ष्यामि वनम् मुनि निषेवितम् || २-७४-३१ 
न ह्यहम् पापसम्कल्पे पापे पापम् त्वया कृतम् |
शक्तो धारयितुम् पौरैरश्रुकण्ठै र्निरीक्षितः || २-७४-३२ 
सा त्वमग्निम् प्रविश वा स्वयम् वा दण्डकान्विश |
रज्जुम् बधान वा कण्ठे न हि तेऽन्यत्परायणम् || २-७४-३३ 
अहमप्यवनिम् प्राप्ते रामे सत्यपराक्रमे |
कृतकृत्यो भविष्यामि विप्रवासितकल्मषः || २-७४-३४ 
इति नागैव अरण्ये तोमर अन्कुश चोदितः |
पपात भुवि सम्क्रुद्धो निह्श्वसन्न् इव पन्नगः || २-७४-३५ 
सम्रक्त नेत्रः शिथिल अम्बरः तदा |
विधूत सर्व आभरणः परम्तपः |
बभूव भूमौ पतितः नृप आत्मजः |
शची पतेः केतुर् इव उत्सव क्षये || २-७४-३६ 
इत्यार्षे श्रीमद्रामायणे आदिकाव्ये अयोध्याकाण्डे चतुःसप्ततितमः सर्गः 
दीर्घकालात्समुत्थाय सम्ज्ञाम् लब्ध्वा च वीर्यवान् |
नेत्राभ्यामश्रुपूर्णाभ्याम् दीनामुद्वीक्ष्य मातरम् || २-७५-१
सोऽमात्यमध्येभरतो जननीमभ्यकुत्सयत् | 
राज्यम् न कामये जातु मन्त्रये नापि मातरम् || २-७५-२
अभिषेकम् न जानामि यो.भूद्रज्ज़्ना समीक्षितः |
विप्रकृष्टे ह्यहम् देशे शत्रुघ्न सहितोऽवसम् || २-७५-३ 
वनवासम् न जानामि रामस्यहम् महात्मनः |
विवासनम् वा सौमित्रेः सीतायाश्च यथाभवत् || २-७५-४ 
तथैव क्रोशतः तस्य भरतस्य महात्मनः |
कौसल्या शब्दम् आज्ञाय सुमित्राम् इदम् अब्रवीत् || २-७५-५ 
आगतः क्रूर कार्यायाः कैकेय्या भरतः सुतः |
तम् अहम् द्रष्टुम् इच्चामि भरतम् दीर्घ दर्शिनम् || २-७५-६ 
एवम् उक्त्वा सुमित्राम् सा विवर्णा मलिन अम्बरा |
प्रतस्थे भरतः यत्र वेपमाना विचेतना || २-७५-७ 
स तु राम अनुजः च अपि शत्रुघ्न सहितः तदा |
प्रतस्थे भरतः यत्र कौसल्याया निवेशनम् || २-७५-८ 
ततः शत्रुघ्न भरतौ कौसल्याम् प्रेक्ष्य दुह्खितौ |
पर्यष्वजेताम् दुह्ख आर्ताम् पतिताम् नष्ट चेतनाम् || २-७५-९
रुदन्तौ रुदतीम् दुःखात्समेत्यार्याम् मनस्स्विनीम् | 
भरतम् प्रत्युवाच इदम् कौसल्या भृश दुह्खिता || २-७५-१०
इदम् ते राज्य कामस्य राज्यम् प्राप्तम् अकण्टकम् |
सम्प्राप्तम् बत कैकेय्या शीघ्रम् क्रूरेण कर्मणा || २-७५-११ 
प्रस्थाप्य चीर वसनम् पुत्रम् मे वन वासिनम् |
कैकेयी कम् गुणम् तत्र पश्यति क्रूर दर्शिनी || २-७५-१२ 
क्षिप्रम् माम् अपि कैकेयी प्रस्थापयितुम् अर्हति |
हिरण्य नाभो यत्र आस्ते सुतः मे सुमहा यशाः || २-७५-१३ 
अथवा स्वयम् एव अहम् सुमित्र अनुचरा सुखम् |
अग्नि होत्रम् पुरः कृत्य प्रस्थास्ये यत्र राघवः || २-७५-१४ 
कामम् वा स्वयम् एव अद्य तत्र माम् नेतुम् अर्हसि |
यत्र असौ पुरुष व्याघ्रः तप्यते मे तपः सुतः || २-७५-१५ 
इदम् हि तव विस्तीर्णम् धन धान्य समाचितम् |
हस्ति अश्व रथ सम्पूर्णम् राज्यम् निर्यातितम् तया || २-७५-१६ 
इत्यादिबहुभिर्वाक्यैः क्रूरैः सम्भर्स्तितोऽनघः |
विव्यथे भरतस्तीव्रम् व्रणे तुद्येव सूचिना || २-७५-१७ 
पपात चरणौ तस्यास्तदा सम्भ्रान्तचेतनः |
विलप्य बहुधाऽसम्ज्ञो लब्धसम्ज्ञ्स्ततः स्थितः || २-७५-१८ 
एवम् विलपमानाम् ताम् भरतः प्रान्जलिस् तदा |
कौसल्याम् प्रत्युवाच इदम् शोकैः बहुभिर् आवृताम् || २-७५-१९ 
आर्ये कस्मात् अजानन्तम् गर्हसे माम् अकिल्बिषम् |
विपुलाम् च मम प्रीतिम् स्थिराम् जानासि राघवे || २-७५-२० 
कृता शास्त्र अनुगा बुद्धिर् मा भूत् तस्य कदाचन |
सत्य संधः सताम् श्रेष्ठो यस्य आर्यो अनुमते गतः || २-७५-२१ 
प्रैष्यम् पापीयसाम् यातु सूर्यम् च प्रति मेहतु |
हन्तु पादेन गाम् सुप्ताम् यस्य आर्यो अनुमते गतः || २-७५-२२ 
कारयित्वा महत् कर्म भर्ता भृत्यम् अनर्थकम् |
अधर्मः यो अस्य सो अस्याः तु यस्य आर्यो अनुमते गतः || २-७५-२३ 
परिपालयमानस्य राज्ञो भूतानि पुत्रवत् |
ततः तु द्रुह्यताम् पापम् यस्य आर्यो अनुमते गतः || २-७५-२४ 
बलि षड् भागम् उद्धृत्य नृपस्य अरक्षतः प्रजाः |
अधर्मः यो अस्य सो अस्य अस्तु यस्य आर्यो अनुमते गतः || २-७५-२५ 
संश्रुत्य च तपस्विभ्यः सत्रे वै यज्ञ दक्षिणाम् |
ताम् विप्रलपताम् पापम् यस्य आर्यो अनुमते गतः || २-७५-२६ 
हस्ति अश्व रथ सम्बाधे युद्धे शस्त्र समाकुले |
मा स्म कार्षीत् सताम् धर्मम् यस्य आर्यो अनुमते गतः || २-७५-२७ 
उपदिष्टम् सुसूक्ष्म अर्थम् शास्त्रम् यत्नेन धीमता |
स नाशयतु दुष्ट आत्मा यस्य आर्यो अनुमते गतः || २-७५-२८ 
मा च तम् प्यूढबाह्वंसम् चन्द्रार्कसम्तेजनम् |
द्राक्षीद्राज्यस्थमासीनम् यस्यार्योऽनुमते गतः || २-७५-२९ 
पायसम् कृसरम् चागम् वृथा सो अश्नातु निर्घृणः |
गुरूमः च अपि अवजानातु यस्य आर्यो अनुमते गतः || २-७५-३० 
गाश्च स्पृशतु पादेन गुरून् परिवदेत्स्वयम् |
मित्रे द्रुह्येत सोऽत्यन्तम् यस्यार्योऽनुमते गतः || २-७५-३१ 
विश्वासात्कथितम् किंचित्परिवादम् मिथः क्वचित् |
विवृणोतु स दुष्टात्मा यस्यार्योओऽनुमते गतः || २-७५-३२ 
अकर्ता ह्यकृतज्ञश्च त्यक्तात्मा निरपत्रपः |
लोके भवतु विद्वेष्यो यस्यार्योऽनुमते गतः || २-७५-३३ 
पुत्रैः दारैः च भृत्यैः च स्व गृहे परिवारितः |
स एको मृष्टम् अश्नातु यस्य आर्यो अनुमते गतः || २-७५-३४ 
अप्राप्य सदृशान् दाराननपत्यः प्रमीयताम् |
अनवाप्य क्रियाम् धर्म्याम् यश्यार्योऽनुमते गतः || २-७५-३५ 
मात्मनः सम्ततिम् द्राक्षीत्स्वेषु दारेषु दुःखितः |
आयुः समग्रमप्राप्य यस्यार्योऽनुमते गतः || २-७५-३६ 
राज स्त्री बाल वृद्धानाम् वधे यत् पापम् उच्यते |
भृत्य त्यागे च यत् पापम् तत् पापम् प्रतिपद्यताम् || २-७५-३७ 
लाक्षया मधुमांसेन लोहेन च विषेण च |
सदैव बिभृयाद्भृत्यान् यस्यार्योऽसुमते गतः || २-७५-३८ 
सम्ग्रामे समुपोढे स शत्रुपक्ष्भयम्करे |
पलायामानो वध्येत यस्यार्योऽनुमे गतः || २-७५-३९ 
कपालपाणिः पृथिवीमटताम् चीरसम्वृतः |
भिक्समाणो यथोन्मत्तो यस्यार्योऽनुमते गतह् || २-७५-४० 
पाने प्रसक्तो भवतु स्त्रीष्वक्षेषु च नित्यशः |
काम्क्रोधाभिभूतस्तु यस्यार्योऽनुमते गतः || २-७५-४१ 
यस्य धर्मे मनो भूयादधर्मम् स निषेवताम् |
अपात्रवर्षी भवतु यस्यार्योऽनुमते गतः || २-७५-४२ 
संचितान्यस्य वित्तानि विविधानि सहस्रशः |
दस्युभिर्विप्रलुप्यन्ताम् यश्यार्योऽनुमते गतः || २-७५-४३ 
उभे संध्ये शयानस्य यत् पापम् परिकल्प्यते |
तच् च पापम् भवेत् तस्य यस्य आर्यो अनुमते गतः || २-७५-४४ 
यद् अग्नि दायके पापम् यत् पापम् गुरु तल्पगे |
मित्र द्रोहे च यत् पापम् तत् पापम् प्रतिपद्यताम् || २-७५-४५ 
देवतानाम् पितृऋणाम् च माता पित्रोस् तथैव च |
मा स्म कार्षीत् स शुश्रूषाम् यस्य आर्यो अनुमते गतः || २-७५-४६ 
सताम् लोकात् सताम् कीर्त्याः सज् जुष्टात् कर्मणः तथा |
भ्रश्यतु क्षिप्रम् अद्य एव यस्य आर्यो अनुमते गतः || २-७५-४७ 
अपास्य मातृशुश्रूषामनर्थे सोऽवतिष्ठताम् |
दीर्घबाहुर्महावक्षा यस्यार्योऽसुमते गतः || २-७५-४८ 
बहुपुत्रो दरिद्रश्च ज्वररोगसमन्वितः |
स भूयात्सततक्लेशी यस्यार्योऽनुमते गतः || २-७५-४९ 
आशामाशम् समानानाम् दीनानामूर्ध्वचक्षुषाम् |
आर्थिनाम् वितथाम् कुर्याद्यस्यार्योऽनुमते गतः || २-७५-५० 
मायया रमताम् नित्यम् परुषः पिशुनोऽशुचिः |
राज्ज़्नो भीत स्त्वधर्मात्मा यस्यार्योऽनुमते गतः || २-७५-५१ 
ऋतुस्नाताम् सतीम् भार्यामृतुकालानुरोधिनीम् |
अतिवर्तेत दुष्टात्मा यस्यार्योऽनुमते गतः || २-७५-५२ 
धर्मदारान् परित्यज्य परदारान्नि षेवताम् |
त्यक्तधर्मरतिर्मूढो यस्यार्योऽनुमते गतः || २-७५-५३ 
विप्रलु प्तप्रजातस्य दुष्कृतम् ब्राह्मणस्य यत् |
तदेव प्रतिपद्येत यस्यार्योऽनुमते गतः || २-७५-५४ 
पानीयदूषके पापम् तथैव विषदायके |
यत्तदेकः स लभताम् यस्यार्योऽनुमते गतः || २-७५-५५ 
ब्राह्मणायोद्यताम् पूजाम् विहन्तु कलुषेन्द्रियः |
बालवत्साम् च गाम् दोग्दु यस्यर्योऽनुमते गतः || २-७५-५६ 
तृष्णार्तम् सति पानीये विप्रलम्भेन योजयेत् |
लभेत तस्य यत्पापम् यस्यार्योऽनुमते गतः || २-७५-५७ 
भक्त्या विवदमानेषु मार्गमाश्रित्य पश्यतः |
तस्य पापेन युज्येत यस्यार्योऽनुमते गतः || २-७५-५८ 
विहीनाम् पति पुत्राभ्याम् कौसल्याम् पार्थिव आत्मजः |
एवम् आश्वसयन्न् एव दुह्ख आर्तः निपपात ह || २-७५-५९ 
तथा तु शपथैः कष्टैः शपमानम् अचेतनम् |
भरतम् शोक सम्तप्तम् कौसल्या वाक्यम् अब्रवीत् || २-७५-६० 
मम दुह्खम् इदम् पुत्र भूयः समुपजायते |
शपथैः शपमानो हि प्राणान् उपरुणत्सि मे || २-७५-६१ 
दिष्ट्या न चलितः धर्मात् आत्मा ते सह लक्ष्मणः |
वत्स सत्य प्रतिज्ञो मे सताम् लोकान् अवाप्स्यसि || २-७५-६२ 
इत्युक्त्वा चाङ्कमानीय भरतम् भ्रातृवत्सलम् |
परिष्वज्य महाबाहुम् रुरोद भृशदुःखिता || २-७५-६३ 
एवम् विलपमानस्य दुह्ख आर्तस्य महात्मनः |
मोहाच् च शोक सम्रोधात् बभूव लुलितम् मनः || २-७५-६४ 
लालप्यमानस्य विचेतनस्य |
प्रनष्ट बुद्धेः पतितस्य भूमौ |
मुहुर् मुहुर् निह्श्वसतः च दीर्घम् |
सा तस्य शोकेन जगाम रात्रिः || २-७५-६५ 
इत्यार्षे श्रीमद्रामायणे आदिकाव्ये अयोध्याकाण्डे पञ्चसप्ततितमः सर्गः 
तम् एवम् शोक सम्तप्तम् भरतम् केकयी सुतम् |
उवाच वदताम् श्रेष्ठो वसिष्ठः श्रेष्ठ वाग् ऋषिः || २-७६-१ 
अलम् शोकेन भद्रम् ते राज पुत्र महा यशः |
प्राप्त कालम् नर पतेः कुरु सम्यानम् उत्तरम् || २-७६-२ 
वसिष्ठस्य वचः श्रुत्वा भरतः धारणाम् गतः |
प्रेत कार्याणि सर्वाणि कारयाम् आस धर्मवित् || २-७६-३ 
उद्धृतम् तैल सम्क्लेदात् स तु भूमौ निवेशितम् |
आपीत वर्ण वदनम् प्रसुप्तम् इव भूमिपम् || २-७६-४
सम्वेश्य शयने च अग्र्ये नाना रत्न परिष्कृते |
ततः दशरथम् पुत्रः विललाप सुदुह्खितः || २-७६-५ 
किम् ते व्यवसितम् राजन् प्रोषिते मय्य् अनागते |
विवास्य रामम् धर्मज्ञम् लक्ष्मणम् च महा बलम् || २-७६-६ 
क्व यास्यसि महा राज हित्वा इमम् दुह्खितम् जनम् |
हीनम् पुरुष सिम्हेन रामेण अक्लिष्ट कर्मणा || २-७६-७ 
योग क्षेमम् तु ते राजन् को अस्मिन् कल्पयिता पुरे |
त्वयि प्रयाते स्वः तात रामे च वनम् आश्रिते || २-७६-८ 
विधवा पृथिवी राजंस् त्वया हीना न राजते |
हीन चन्द्रा इव रजनी नगरी प्रतिभाति माम् || २-७६-९ 
एवम् विलपमानम् तम् भरतम् दीन मानसम् |
अब्रवीद् वचनम् भूयो वसिष्ठः तु महान् ऋषिः || २-७६-१० 
प्रेत कार्याणि यानि अस्य कर्तव्यानि विशाम्पतेः |
तानि अव्यग्रम् महा बाहो क्रियताम् अविचारितम् || २-७६-११ 
तथा इति भरतः वाक्यम् वसिष्ठस्य अभिपूज्य तत् |
ऋत्विक् पुरोहित आचार्यांस् त्वरयाम् आस सर्वशः || २-७६-१२ 
ये तु अग्रतः नर इन्द्रस्याग्नि अगारात् बहिष् कृताः |
ऋत्विग्भिर् याजकैः चैव ते ह्रियन्ते यथा विधि || २-७६-१३ 
शिबिलायाम् अथ आरोप्य राजानम् गत चेतनम् |
बाष्प कण्ठा विमनसः तम् ऊहुः परिचारकाः || २-७६-१४ 
हिरण्यम् च सुवर्णम् च वासांसि विविधानि च |
प्रकिरन्तः जना मार्गम् नृपतेर् अग्रतः ययुः || २-७६-१५ 
चन्दन अगुरु निर्यासान् सरलम् पद्मकम् तथा |
देव दारूणि च आहृत्य चिताम् चक्रुस् तथा अपरे || २-७६-१६
गन्धान् उच्च अवचामः च अन्यांस् तत्र दत्त्वा अथ भूमिपम् |
ततः सम्वेशयाम् आसुः चिता मध्ये तम् ऋत्विजः || २-७६-१७ 
तथा हुत अशनम् हुत्वा जेपुस् तस्य तदा ऋत्विजः |
जगुः च ते यथा शास्त्रम् तत्र सामानि सामगाः || २-७६-१८ 
शिबिकाभिः च यानैः च यथा अर्हम् तस्य योषितः |
नगरान् निर्ययुस् तत्र वृद्धैः परिवृताः तदा || २-७६-१९ 
प्रसव्यम् च अपि तम् चक्रुर् ऋत्विजो अग्नि चितम् नृपम् |
स्त्रियः च शोक सम्तप्ताः कौसल्या प्रमुखाः तदा || २-७६-२० 
क्रौन्चीनाम् इव नारीणाम् निनादः तत्र शुश्रुवे |
आर्तानाम् करुणम् काले क्रोशन्तीनाम् सहस्रशः || २-७६-२१ 
ततः रुदन्त्यो विवशा विलप्य च पुनः पुनः |
यानेभ्यः सरयू तीरम् अवतेरुर् वर अन्गनाः || २-७६-२२ 
कृत उदकम् ते भरतेन सार्धम् |
नृप अन्गना मन्त्रि पुरोहिताः च |
पुरम् प्रविश्य अश्रु परीत नेत्रा |
भूमौ दश अहम् व्यनयन्त दुह्खम् || २-७६-२३ 
इत्यार्षे श्रीमद्रामायणे आदिकाव्ये अयोध्याकाण्डे षट्सप्ततितमः सर्गः 
ततः दश अहे अतिगते कृत शौचो नृप आत्मजः |
द्वादशे अहनि सम्प्राप्ते श्राद्ध कर्माणि अकारयत् || २-७७-१ 
ब्राह्मणेभ्यो ददौ रत्नम् धनम् अन्नम् च पुष्कलम् |
वासांसि च महार्हाणि रत्नानि विविधानि च || २-७७-२ 
बास्तिकम् बहु शुक्लम् च गाः च अपि शतशः तथा |
दासी दासम् च यानम् च वेश्मानि सुमहान्ति च || २-७७-३
ब्राह्मणेभ्यो ददौ पुत्रः राज्ञः तस्य और्ध्वदैहिकम् | 
ततः प्रभात समये दिवसे अथ त्रयोदशे || २-७७-४
विललाप महा बाहुर् भरतः शोक मूर्चितः |
शब्द अपिहित कण्ठः च शोधन अर्थम् उपागतः || २-७७-५
चिता मूले पितुर् वाक्यम् इदम् आह सुदुह्खितः | 
तात यस्मिन् निषृष्टः अहम् त्वया भ्रातरि राघवे || २-७७-६
तस्मिन् वनम् प्रव्रजिते शून्ये त्यक्तः अस्म्य् अहम् त्वया | 
यथा गतिर् अनाथायाः पुत्रः प्रव्राजितः वनम् || २-७७-७
ताम् अम्बाम् तात कौसल्याम् त्यक्त्वा त्वम् क्व गतः नृप | 
दृष्ट्वा भस्म अरुणम् तच् च दग्ध अस्थि स्थान मण्डलम् || २-७७-८
पितुः शरीर निर्वाणम् निष्टनन् विषसाद ह | 
स तु दृष्ट्वा रुदन् दीनः पपात धरणी तले || २-७७-९
उत्थाप्यमानः शक्रस्य यन्त्र ध्वजैव च्युतः | 
अभिपेतुस् ततः सर्वे तस्य अमात्याः शुचि व्रतम् || २-७७-१०
अन्त काले निपतितम् ययातिम् ऋषयो यथा | 
शत्रुघ्नः च अपि भरतम् दृष्ट्वा शोक परिप्लुतम् || २-७७-११
विसम्ज्ञो न्यपतत् भूमौ भूमि पालम् अनुस्मरन् | 
उन्मत्तैव निश्चेता विललाप सुदुह्खितः || २-७७-१२
स्मृत्वा पितुर् गुण अन्गानि तनि तानि तदा तदा | 
मन्थरा प्रभवः तीव्रः कैकेयी ग्राह सम्कुलः || २-७७-१३
वर दानमयो अक्षोभ्यो अमज्जयत् शोक सागरः | 
सुकुमारम् च बालम् च सततम् लालितम् त्वया || २-७७-१४
क्व तात भरतम् हित्वा विलपन्तम् गतः भवान् | 
ननु भोज्येषु पानेषु वस्त्रेष्व् आभरणेषु च || २-७७-१५
प्रवारयसि नः सर्वांस् तन् नः को अद्य करिष्यति | 
अवदारण काले तु पृथिवी न अवदीर्यते || २-७७-१६
विहीना या त्वया राज्ञा धर्मज्ञेन महात्मना | 
पितरि स्वर्गम् आपन्ने रामे च अरण्यम् आश्रिते || २-७७-१७
किम् मे जीवित सामर्थ्यम् प्रवेक्ष्यामि हुत अशनम् | 
हीनो भ्रात्रा च पित्रा च शून्याम् इक्ष्वाकु पालिताम् || २-७७-१८
अयोध्याम् न प्रवेक्ष्यामि प्रवेक्ष्यामि तपो वनम् | 
तयोः विलपितम् श्रुत्वा व्यसनम् च अन्ववेक्ष्य तत् || २-७७-१९
भृशम् आर्ततरा भूयः सर्वएव अनुगामिनः | 
ततः विषण्णौ श्रान्तौ च शत्रुघ्न भरताव् उभौ || २-७७-२०
धरण्याम् सम्व्यचेष्टेताम् भग्न शृन्गाव् इव ऋषभौ | 
ततः प्रकृतिमान् वैद्यः पितुर् एषाम् पुरोहितः || २-७७-२१
वसिष्ठो भरतम् वाक्यम् उत्थाप्य तम् उवाच ह | 
त्रयोदशोऽयम् दिवसः पितुर्वृत्तस्य ते विभो || २-७७-२२
सावशेषास्थिनिचये किमिह त्वम् विलम्बसे | 
त्रीणि द्वन्द्वानि भूतेषु प्रवृत्तानि अविशेषतः || २-७७-२३
तेषु च अपरिहार्येषु न एवम् भवितुम् अर्हति | 
सुमन्त्रः च अपि शत्रुघ्नम् उत्थाप्य अभिप्रसाद्य च || २-७७-२४
श्रावयाम् आस तत्त्वज्ञः सर्व भूत भव अभवौ | 
उत्थितौ तौ नर व्याघ्रौ प्रकाशेते यशस्विनौ || २-७७-२५
वर्ष आतप परिक्लिन्नौ पृथग् इन्द्र ध्वजाव् इव | 
अश्रूणि परिमृद्नन्तौ रक्त अक्षौ दीन भाषिणौ || २-७७-२६
अमात्याः त्वरयन्ति स्म तनयौ च अपराः क्रियाः | 
इत्यार्षे श्रीमद्रामायणे आदिकाव्ये अयोध्याकाण्डे सप्तसप्ततितमः सर्गः 
अत्र यात्राम् समीहन्तम् शत्रुघ्नः लक्ष्मण अनुजः |
भरतम् शोक सम्तप्तम् इदम् वचनम् अब्रवीत् || २-७८-१ 
गतिर् यः सर्व भूतानाम् दुह्खे किम् पुनर् आत्मनः |
स रामः सत्त्व सम्पन्नः स्त्रिया प्रव्राजितः वनम् || २-७८-२ 
बलवान् वीर्य सम्पन्नो लक्ष्मणो नाम यो अपि असौ |
किम् न मोचयते रामम् कृत्वा अपि पितृ निग्रहम् || २-७८-३ 
पूर्वम् एव तु निग्राह्यः समवेक्ष्य नय अनयौ |
उत्पथम् यः समारूढो नार्या राजा वशम् गतः || २-७८-४ 
इति सम्भाषमाणे तु शत्रुघ्ने लक्ष्मण अनुजे |
प्राग् द्वारे अभूत् तदा कुब्जा सर्व आभरण भूषिता || २-७८-५ 
लिप्ता चन्दन सारेण राज वस्त्राणि बिभ्रती |
विविधम् विविधैस्तैस्तैर्भूषणैश्च विभूषिता || २-७८-६ 
मेखला दामभिः चित्रै रज्जु बद्धा इव वानरी |
बभासे बहुभिर्बद्धा रज्जुबद्देव वानरी || २-७८-७ 
ताम् समीक्ष्य तदा द्वाह्स्थो भृशम् पापस्य कारिणीम् |
गृहीत्वा अकरुणम् कुब्जाम् शत्रुघ्नाय न्यवेदयत् || २-७८-८ 
यस्याः कृते वने रामः न्यस्त देहः च वः पिता |
सा इयम् पापा नृशंसा च तस्याः कुरु यथा मति || २-७८-९ 
शत्रुघ्नः च तत् आज्ञाय वचनम् भृश दुह्खितः |
अन्तः पुर चरान् सर्वान् इति उवाच धृत व्रतः || २-७८-१० 
तीव्रम् उत्पादितम् दुह्खम् भ्रातृऋणाम् मे तथा पितुः |
यया सा इयम् नृशंसस्य कर्मणः फलम् अश्नुताम् || २-७८-११ 
एवम् उक्ता च तेन आशु सखी जन समावृता |
गृहीता बलवत् कुब्जा सा तत् गृहम् अनादयत् || २-७८-१२ 
ततः सुभृश सम्तप्तः तस्याः सर्वः सखी जनः |
क्रुद्धम् आज्ञाय शत्रुघ्नम् व्यपलायत सर्वशः || २-७८-१३ 
अमन्त्रयत कृत्स्नः च तस्याः सर्व सखी जनः |
यथा अयम् समुपक्रान्तः निह्शेषम् नः करिष्यति || २-७८-१४ 
सानुक्रोशाम् वदान्याम् च धर्मज्ञाम् च यशस्विनीम् |
कौसल्याम् शरणम् यामः सा हि नो अस्तु ध्रुवा गतिः || २-७८-१५ 
स च रोषेण ताम्र अक्षः शत्रुघ्नः शत्रु तापनः |
विचकर्ष तदा कुब्जाम् क्रोशन्तीम् पृथिवी तले || २-७८-१६ 
तस्या हि आकृष्यमाणाया मन्थरायाः ततः ततः |
चित्रम् बहु विधम् भाण्डम् पृथिव्याम् तत् व्यशीर्यत || २-७८-१७ 
तेन भाण्डेन सम्कीर्णम् श्रीमद् राज निवेशनम् |
अशोभत तदा भूयः शारदम् गगनम् यथा || २-७८-१८ 
स बली बलवत् क्रोधात् गृहीत्वा पुरुष ऋषभः |
कैकेयीम् अभिनिर्भर्त्स्य बभाषे परुषम् वचः || २-७८-१९ 
तैः वाक्यैः परुषैः दुह्खैः कैकेयी भृश दुह्हिता |
शत्रुघ्न भय सम्त्रस्ता पुत्रम् शरणम् आगता || २-७८-२० 
ताम् प्रेक्ष्य भरतः क्रुद्धम् शत्रुघ्नम् इदम् अब्रवीत् |
अवध्याः सर्व भूतानाम् प्रमदाः क्षम्यताम् इति || २-७८-२१ 
हन्याम् अहम् इमाम् पापाम् कैकेयीम् दुष्ट चारिणीम् |
यदि माम् धार्मिको रामः न असूयेन् मातृ घातकम् || २-७८-२२ 
इमाम् अपि हताम् कुब्जाम् यदि जानाति राघवः |
त्वाम् च माम् चैव धर्म आत्मा न अभिभाषिष्यते ध्रुवम् || २-७८-२३ 
भरतस्य वचः श्रुत्वा शत्रुघ्नः लक्ष्मण अनुजः |
न्यवर्तत ततः रोषात् ताम् मुमोच च मन्थराम् || २-७८-२४ 
सा पाद मूले कैकेय्या मन्थरा निपपात ह |
निह्श्वसन्ती सुदुह्ख आर्ता कृपणम् विललाप च || २-७८-२५ 
शत्रुघ्न विक्षेप विमूढ सम्ज्ञाम् |
समीक्ष्य कुब्जाम् भरतस्य माता |
शनैः समाश्वासयद् आर्त रूपाम् |
क्रौन्चीम् विलग्नाम् इव वीक्षमाणाम् || २-७८-२६ 
ततः प्रभात समये दिवसे अथ चतुर्दशे |
समेत्य राज कर्तारः भरतम् वाक्यम् अब्रुवन् || २-७९-१ 
गतः दशरथः स्वर्गम् यो नो गुरुतरः गुरुः |
रामम् प्रव्राज्य वै ज्येष्ठम् लक्ष्मणम् च महा बलम् || २-७९-२ 
त्वम् अद्य भव नो राजा राज पुत्र महा यशः |
सम्गत्या न अपराध्नोति राज्यम् एतत् अनायकम् || २-७९-३ 
आभिषेचनिकम् सर्वम् इदम् आदाय राघव |
प्रतीक्षते त्वाम् स्व जनः श्रेणयः च नृप आत्मज || २-७९-४ 
राज्यम् गृहाण भरत पितृ पैतामहम् महत् |
अभिषेचय च आत्मानम् पाहि च अस्मान् नर ऋषभ || २-७९-५ 
आभिषेचनिकम् भाण्डम् कृत्वा सर्वम् प्रदक्षिणम् |
भरतः तम् जनम् सर्वम् प्रत्युवाच धृत व्रतः || २-७९-६ 
ज्येष्ठस्य राजता नित्यम् उचिता हि कुलस्य नः |
न एवम् भवन्तः माम् वक्तुम् अर्हन्ति कुशला जनाः || २-७९-७ 
रामः पूर्वो हि नो भ्राता भविष्यति मही पतिः |
अहम् तु अरण्ये वत्स्यामि वर्षाणि नव पन्च च || २-७९-८ 
युज्यताम् महती सेना चतुर् अन्ग महा बला |
आनयिष्याम्य् अहम् ज्येष्ठम् भ्रातरम् राघवम् वनात् || २-७९-९ 
आभिषेचनिकम् चैव सर्वम् एतत् उपस्कृतम् |
पुरः कृत्य गमिष्यामि राम हेतोर् वनम् प्रति || २-७९-१० 
तत्र एव तम् नर व्याघ्रम् अभिषिच्य पुरः कृतम् |
आनेष्यामि तु वै रामम् हव्य वाहम् इव अध्वरात् || २-७९-११ 
न सकामा करिष्यामि स्वम् इमाम् मातृ गन्धिनीम् |
वने वत्स्याम्य् अहम् दुर्गे रामः राजा भविष्यति || २-७९-१२ 
क्रियताम् शिल्पिभिः पन्थाः समानि विषमाणि च |
रक्षिणः च अनुसम्यान्तु पथि दुर्ग विचारकाः || २-७९-१३ 
एवम् सम्भाषमाणम् तम् राम हेतोर् नृप आत्मजम् |
प्रत्युवाच जनः सर्वः श्रीमद् वाक्यम् अनुत्तमम् || २-७९-१४ 
एवम् ते भाषमाणस्य पद्मा श्रीर् उपतिष्ठताम् |
यः त्वम् ज्येष्ठे नृप सुते पृथिवीम् दातुम् इच्चसि || २-७९-१५ 
अनुत्तमम् तत् वचनम् नृप आत्मज |
प्रभाषितम् संश्रवणे निशम्य च |
प्रहर्षजाः तम् प्रति बाष्प बिन्दवो |
निपेतुर् आर्य आनन नेत्र सम्भवाः || २-७९-१६ 
ऊचुस् ते वचनम् इदम् निशम्य हृष्टाः |
सामात्याः सपरिषदो वियात शोकाः |
पन्थानम् नर वर भक्तिमान् जनः च |
व्यादिष्टः तव वचनाच् च शिल्पि वर्गः || २-७९-१७ 
अथ भूमि प्रदेशज्ञाः सूत्र कर्म विशारदाः |
स्व कर्म अभिरताः शूराः खनका यन्त्रकाः तथा || २-८०-१
कर्म अन्तिकाः स्थपतयः पुरुषा यन्त्र कोविदाः |
तथा वर्धकयः चैव मार्गिणो वृक्ष तक्षकाः || २-८०-२
कूप काराः सुधा कारा वंश कर्म कृतः तथा |
समर्था ये च द्रष्टारः पुरतः ते प्रतस्थिरे || २-८०-३ 
स तु हर्षात् तम् उद्देशम् जन ओघो विपुलः प्रयान् |
अशोभत महा वेगः सागरस्य इव पर्वणि || २-८०-४ 
ते स्व वारम् समास्थाय वर्त्म कर्माणि कोविदाः |
करणैः विविध उपेतैः पुरस्तात् सम्प्रतस्थिरे || २-८०-५ 
लता वल्लीः च गुल्मामः च स्थाणून् अश्मनएव च |
जनाः ते चक्रिरे मार्गम् चिन्दन्तः विविधान् द्रुमान् || २-८०-६ 
अवृक्षेषु च देशेषु केचित् वृक्षान् अरोपयन् |
केचित् कुठारैअः टन्कैः च दात्रैः चिन्दन् क्वचित् क्वचित् || २-८०-७ 
अपरे वीरण स्तम्बान् बलिनो बलवत्तराः |
विधमन्ति स्म दुर्गाणि स्थलानि च ततः ततः || २-८०-८ 
अपरे अपूरयन् कूपान् पांसुभिः श्वभ्रम् आयतम् |
निम्न भागांस् तथा केचित् समामः चक्रुः समन्ततः || २-८०-९ 
बबन्धुर् बन्धनीयामः च क्षोद्यान् संचुक्षुदुस् तदा |
बिभिदुर् भेदनीयामः च तांस् तान् देशान् नराः तदा || २-८०-१० 
अचिरेण एव कालेन परिवाहान् बहु उदकान् |
चक्रुर् बहु विध आकारान् सागर प्रतिमान् बहून् || २-८०-११ 
निर्जलेषु च देशेषु खानयामासुरुत्तमान् |
उदपानान् बहुविधान् वेदिका परिमण्डितान् || २-८०-१२ 
ससुधा कुट्टिम तलः प्रपुष्पित मही रुहः |
मत्त उद्घुष्ट द्विज गणः पताकाभिर् अलम्कृतः || २-८०-१३
चन्दन उदक संसिक्तः नाना कुसुम भूषितः |
बह्व् अशोभत सेनायाः पन्थाः स्वर्ग पथ उपमः || २-८०-१४ 
आज्ञाप्य अथ यथा आज्ञप्ति युक्ताः ते अधिकृता नराः |
रमणीयेषु देशेषु बहु स्वादु फलेषु च || २-८०-१५
यो निवेशः तु अभिप्रेतः भरतस्य महात्मनः |
भूयः तम् शोभयाम् आसुर् भूषाभिर् भूषण उपमम् || २-८०-१६ 
नक्षत्रेषु प्रशस्तेषु मुहूर्तेषु च तद्विदः |
निवेशम् स्थापयाम् आसुर् भरतस्य महात्मनः || २-८०-१७ 
बहु पांसु चयाः च अपि परिखा परिवारिताः |
तन्त्र इन्द्र कील प्रतिमाः प्रतोली वर शोभिताः || २-८०-१८
प्रासाद माला सम्युक्ताः सौध प्राकार सम्वृताः |
पताका शोभिताः सर्वे सुनिर्मित महा पथाः || २-८०-१९
विसर्पत्भिर् इव आकाशे विटन्क अग्र विमानकैः |
समुच्च्रितैः निवेशाः ते बभुः शक्र पुर उपमाः || २-८०-२० 
जाह्नवीम् तु समासाद्य विविध द्रुम काननाम् |
शीतल अमल पानीयाम् महा मीन समाकुलाम् || २-८०-२१ 
सचन्द्र तारा गण मण्डितम् यथा |
नभः क्षपायाम् अमलम् विराजते |
नर इन्द्र मार्गः स तथा व्यराजत |
क्रमेण रम्यः शुभ शिल्पि निर्मितः || २-८०-२२ 
इत्यार्षे श्रीमद्रामायणे आदिकाव्ये अयोध्याकाण्डे अशीतितमह् सर्गः 
ततः नान्दी मुखीम् रात्रिम् भरतम् सूत मागधाः |
तुष्टुवुर् वाग् विशेषज्ञाः स्तवैः मन्गल सम्हितैः || २-८१-१ 
सुवर्ण कोण अभिहतः प्राणदद् याम दुन्दुभिः |
दध्मुः शन्खामः च शतशो वाद्यामः च उच्च अवच स्वरान् || २-८१-२ 
स तूर्य घोषः सुमहान् दिवम् आपूरयन्न् इव |
भरतम् शोक सम्तप्तम् भूयः शोकैः अरन्ध्रयत् || २-८१-३ 
ततः प्रबुद्धो भरतः तम् घोषम् सम्निवर्त्य च |
न अहम् राजा इति च अपि उक्त्वा शत्रुघ्नम् इदम् अब्रवीत् || २-८१-४ 
पश्य शत्रुघ्न कैकेय्या लोकस्य अपकृतम् महत् |
विसृज्य मयि दुह्खानि राजा दशरथो गतः || २-८१-५ 
तस्य एषा धर्म राजस्य धर्म मूला महात्मनः |
परिभ्रमति राज श्रीर् नौर् इव अकर्णिका जले || २-८१-६ 
यो हि नः सुमहान्नाथः सोऽपि प्रव्राजितो वनम् |
अनया धर्ममुत्सृज्य मात्रा मे राघवः स्वयम् || २-८१-७ 
इति एवम् भरतम् प्रेक्ष्य विलपन्तम् विचेतनम् |
कृपणम् रुरुदुः सर्वाः सस्वरम् योषितः तदा || २-८१-८ 
तथा तस्मिन् विलपति वसिष्ठो राज धर्मवित् |
सभाम् इक्ष्वाकु नाथस्य प्रविवेश महा यशाः || २-८१-९ 
शात कुम्भमयीम् रम्याम् मणि रत्न समाकुलाम् |
सुधर्माम् इव धर्म आत्मा सगणः प्रत्यपद्यत || २-८१-१० 
स कान्चनमयम् पीठम् पर अर्ध्य आस्तरण आवृतम् |
अध्यास्त सर्व वेदज्ञो दूतान् अनुशशास च || २-८१-११ 
ब्राह्मणान् क्षत्रियान् योधान् अमात्यान् गण बल्लभान् |
क्षिप्रम् आनयत अव्यग्राः कृत्यम् आत्ययिकम् हि नः || २-८१-१२ 
सराजभृत्यम् शत्रुघ्नम् भरतम् च यश्स्विनम् |
युधाजितम् सुमन्त्रम् च ये च तत्र हिता जनाः || २-८१-१३ 
ततः हलहला शब्दो महान् समुदपद्यत |
रथैः अश्वैः गजैः च अपि जनानाम् उपगच्चताम् || २-८१-१४ 
ततः भरतम् आयान्तम् शत क्रतुम् इव अमराः |
प्रत्यनन्दन् प्रकृतयो यथा दशरथम् तथा || २-८१-१५ 
ह्रदैव तिमि नाग सम्वृतः |
स्तिमित जलो मणि शन्ख शर्करः |
दशरथ सुत शोभिता सभा |
सदशरथा इव बभौ यथा पुरा || २-८१-१६ 
ताम् आर्य गण सम्पूर्णाम् भरतः प्रग्रहाम् सभाम् |
ददर्श बुद्धि सम्पन्नः पूर्ण चन्द्राम् निशाम् इव || २-८२-१ 
आसनानि यथा न्यायम् आर्याणाम् विशताम् तदा |
अदृश्यत घन अपाये पूर्ण चन्द्रा इव शर्वरी || २-८२-२ 
सा विद्वज्जनसम्पूर्णा सभा सुरुचिरा तदा |
अदृश्यत घनापाये पूर्णचन्द्रेव शर्वरी || २-८२-३ 
राज्ञः तु प्रकृतीः सर्वाः समग्राः प्रेक्ष्य धर्मवित् |
इदम् पुरोहितः वाक्यम् भरतम् मृदु च अब्रवीत् || २-८२-४ 
तात राजा दशरथः स्वर् गतः धर्मम् आचरन् |
धन धान्यवतीम् स्फीताम् प्रदाय पृथिवीम् तव || २-८२-५ 
रामः तथा सत्य धृतिः सताम् धर्मम् अनुस्मरन् |
न अजहात् पितुर् आदेशम् शशी ज्योत्स्नाम् इव उदितः || २-८२-६ 
पित्रा भ्रात्रा च ते दत्तम् राज्यम् निहत कण्टकम् |
तत् भुन्क्ष्व मुदित अमात्यः क्षिप्रम् एव अभिषेचय || २-८२-७ 
उदीच्याः च प्रतीच्याः च दाक्षिणात्याः च केवलाः |
कोट्या अपर अन्ताः सामुद्रा रत्नानि अभिहरन्तु ते || २-८२-८ 
तत् श्रुत्वा भरतः वाक्यम् शोकेन अभिपरिप्लुतः |
जगाम मनसा रामम् धर्मज्ञो धर्म कान्क्षया || २-८२-९ 
स बाष्प कलया वाचा कल हंस स्वरः युवा |
विललाप सभा मध्ये जगर्हे च पुरोहितम् || २-८२-१० 
चरित ब्रह्मचर्यस्य विद्या स्नातस्य धीमतः |
धर्मे प्रयतमानस्य को राज्यम् मद्विधो हरेत् || २-८२-११ 
कथम् दशरथाज् जातः भवेद् राज्य अपहारकः |
राज्यम् च अहम् च रामस्य धर्मम् वक्तुम् इह अर्हसि || २-८२-१२ 
ज्येष्ठः श्रेष्ठः च धर्म आत्मा दिलीप नहुष उपमः |
लब्धुम् अर्हति काकुत्स्थो राज्यम् दशरथो यथा || २-८२-१३ 
अनार्य जुष्टम् अस्वर्ग्यम् कुर्याम् पापम् अहम् यदि |
इक्ष्वाकूणाम् अहम् लोके भवेयम् कुल पांसनः || २-८२-१४ 
यद्द् हि मात्रा कृतम् पापम् न अहम् तत् अभिरोचये |
इहस्थो वन दुर्गस्थम् नमस्यामि कृत अन्जलिः || २-८२-१५ 
रामम् एव अनुगच्चामि स राजा द्विपदाम् वरः |
त्रयाणाम् अपि लोकानाम् राघवो राज्यम् अर्हति || २-८२-१६ 
तत् वाक्यम् धर्म सम्युक्तम् श्रुत्वा सर्वे सभासदः |
हर्षान् मुमुचुर् अश्रूणि रामे निहित चेतसः || २-८२-१७ 
यदि तु आर्यम् न शक्ष्यामि विनिवर्तयितुम् वनात् |
वने तत्र एव वत्स्यामि यथा आर्यो लक्ष्मणः तथा || २-८२-१८ 
सर्व उपायम् तु वर्तिष्ये विनिवर्तयितुम् बलात् |
समक्षम् आर्य मिश्राणाम् साधूनाम् गुण वर्तिनाम् || २-८२-१९ 
विष्टिकर्मान्तिकाः सर्वे मार्गशोधनरक्षकाः |
प्रस्थापिता मया पूर्वम् यात्रापि मम रोचते || २-८२-२० 
एवम् उक्त्वा तु धर्म आत्मा भरतः भ्रातृ वत्सलः |
समीपस्थम् उवाच इदम् सुमन्त्रम् मन्त्र कोविदम् || २-८२-२१ 
तूर्णम् उत्थाय गच्च त्वम् सुमन्त्र मम शासनात् |
यात्राम् आज्ञापय क्षिप्रम् बलम् चैव समानय || २-८२-२२ 
एवम् उक्तः सुमन्त्रः तु भरतेन महात्मना |
हृष्टः सो अदिशत् सर्वम् यथा संदिष्टम् इष्टवत् || २-८२-२३ 
ताः प्रहृष्टाः प्रकृतयो बल अध्यक्षा बलस्य च |
श्रुत्वा यात्राम् समाज्ञप्ताम् राघवस्य निवर्तने || २-८२-२४ 
ततः योध अन्गनाः सर्वा भर्तृऋन् सर्वान् गृहे गृहे |
यात्रा गमनम् आज्ञाय त्वरयन्ति स्म हर्षिताः || २-८२-२५ 
ते हयैः गो रथैः शीघ्रैः स्यन्दनैः च मनो जवैः |
सह योधैः बल अध्यक्षा बलम् सर्वम् अचोदयन् || २-८२-२६ 
सज्जम् तु तत् बलम् दृष्ट्वा भरतः गुरु सम्निधौ |
रथम् मे त्वरयस्व इति सुमन्त्रम् पार्श्वतः अब्रवीत् || २-८२-२७ 
भरतस्य तु तस्य आज्ञाम् प्रतिगृह्य प्रहर्षितः |
रथम् गृहीत्वा प्रययौ युक्तम् परम वाजिभिः || २-८२-२८ 
स राघवः सत्य धृतिः प्रतापवान् |
ब्रुवन् सुयुक्तम् दृढ सत्य विक्रमः |
गुरुम् महा अरण्य गतम् यशस्विनम् |
प्रसादयिष्यन् भरतः अब्रवीत् तदा || २-८२-२९ 
तूण समुत्थाय सुमन्त्र गच्च |
बलस्य योगाय बल प्रधानान् |
आनेतुम् इच्चामि हि तम् वनस्थम् |
प्रसाद्य रामम् जगतः हिताय || २-८२-३० 
स सूत पुत्रः भरतेन सम्यग् |
आज्ञापितः सम्परिपूर्ण कामः |
शशास सर्वान् प्रकृति प्रधानान् |
बलस्य मुख्यामः च सुहृज् जनम् च || २-८२-३१ 
ततः समुत्थाय कुले कुले ते |
राजन्य वैश्या वृषलाः च विप्राः |
अयूयुजन्न् उष्ट्र रथान् खरामः च|
नागान् हयामः चैव कुल प्रसूतान् || २-८२-३२ 
ततः समुत्थितः काल्यम् आस्थाय स्यन्दन उत्तमम् |
प्रययौ भरतः शीघ्रम् राम दर्शन कान्क्षया || २-८३-१ 
अग्रतः प्रययुस् तस्य सर्वे मन्त्रि पुरोधसः |
अधिरुह्य हयैः युक्तान् रथान् सूर्य रथ उपमान् || २-८३-२ 
नव नाग सहस्राणि कल्पितानि यथा विधि |
अन्वयुर् भरतम् यान्तम् इक्ष्वाकु कुल नन्दनम् || २-८३-३ 
षष्ठी रथ सहस्राणि धन्विनो विविध आयुधाः |
अन्वयुर् भरतम् यान्तम् राज पुत्रम् यशस्विनम् || २-८३-४ 
शतम् सहस्राणि अश्वानाम् समारूढानि राघवम् |
अन्वयुर् भरतम् यान्तम् राज पुत्रम् यशस्विनम् || २-८३-५ 
कैकेयी च सुमित्रा च कौसल्या च यशस्विनी |
राम आनयन सम्हृष्टा ययुर् यानेन भास्वता || २-८३-६ 
प्रयाताः च आर्य सम्घाता रामम् द्रष्टुम् सलक्ष्मणम् |
तस्य एव च कथाः चित्राः कुर्वाणा हृष्ट मानसाः || २-८३-७ 
मेघ श्यामम् महा बाहुम् स्थिर सत्त्वम् दृढ व्रतम् |
कदा द्रक्ष्यामहे रामम् जगतः शोक नाशनम् || २-८३-८ 
दृष्टएव हि नः शोकम् अपनेष्यति राघवः |
तमः सर्वस्य लोकस्य समुद्यन्न् इव भास्करः || २-८३-९ 
इति एवम् कथयन्तः ते सम्प्रहृष्टाः कथाः शुभाः |
परिष्वजानाः च अन्योन्यम् ययुर् नागरिकाः तदा || २-८३-१० 
ये च तत्र अपरे सर्वे सम्मता ये च नैगमाः |
रामम् प्रति ययुर् हृष्टाः सर्वाः प्रकृतयः तदा || २-८३-११ 
मणि काराः च ये केचित् कुम्भ काराः च शोभनाः |
सूत्र कर्म कृतः चैव ये च शस्त्र उपजीविनः || २-८३-१२
मायूरकाः क्राकचिका रोचका वेधकाः तथा |
दन्त काराः सुधा काराः तथा गन्ध उपजीविनः || २-८३-१३
सुवर्ण काराः प्रख्याताः तथा कम्बल धावकाः |
स्नापक आच्चादका वैद्या धूपकाः शौण्डिकाः तथा || २-८३-१४
रजकाः तुन्न वायाः च ग्राम घोष महत्तराः |
शैलूषाः च सह स्त्रीभिर् यान्ति कैवर्तकाः तथा || २-८३-१५ 
समाहिता वेदविदो ब्राह्मणा वृत्त सम्मताः |
गो रथैः भरतम् यान्तम् अनुजग्मुः सहस्रशः || २-८३-१६ 
सुवेषाः शुद्ध वसनाः ताम्र मृष्ट अनुलेपनाः |
सर्वे ते विविधैः यानैः शनैः भरतम् अन्वयुः || २-८३-१७ 
प्रहृष्ट मुदिता सेना सान्वयात् कैकयी सुतम् |
भ्रातुरानयने यान्तम् भरतम् भ्रातृवत्सलम् || २-८३-१८ 
ते गत्वा दूरमध्वानम् रथम् यानाश्वकुञ्जरैः |
समासेदुस्ततो गङ्गाम् शृङ्गिबेरपुरम् प्रति || २-८३-१९
यत्र रामसखो वीरो गुहो ज्ञातिगणैर्वृतः |
निवसत्यप्रमादेन देशम् तम् परिपालयन् || २-८३-२० 
उपेत्य तीरम् गङ्गायाश्चक्रमाकैरलङ्कतम् |
व्यवतिष्ठत सा सेना भरतस्य अनुयायिनी || २-८३-२१ 
निरीक्ष्य अनुगताम् सेनाम् ताम् च गन्गाम् शिव उदकाम् |
भरतः सचिवान् सर्वान् अब्रवीद् वाक्य कोविदः || २-८३-२२ 
निवेशयत मे सैन्यम् अभिप्रायेण सर्वशः |
विश्रान्तः प्रतरिष्यामः श्वैदानीम् महा नदीम् || २-८३-२३ 
दातुम् च तावद् इच्चामि स्वर् गतस्य मही पतेः |
और्ध्वदेह निमित्त अर्थम् अवतीर्य उदकम् नदीम् || २-८३-२४ 
तस्य एवम् ब्रुवतः अमात्याः तथा इति उक्त्वा समाहिताः |
न्यवेशयंस् तामः चन्देन स्वेन स्वेन पृथक् पृथक् || २-८३-२५ 
निवेश्य गन्गाम् अनु ताम् महा नदीम् |
चमूम् विधानैः परिबर्ह शोभिनीम् |
उवास रामस्य तदा महात्मनो |
विचिन्तयानो भरतः निवर्तनम् || २-८३-२६ 
इत्यार्षे श्रीमद्रामायणे आदिकाव्ये अयोध्याकाण्डे त्र्यशीतितमः सर्गः 
ततः निविष्टाम् ध्वजिनीम् गन्गाम् अन्वाश्रिताम् नदीम् |
निषाद राजो दृष्ट्वा एव ज्ञातीन् सम्त्वरितः अब्रवीत् || २-८४-१ 
महती इयम् अतः सेना सागर आभा प्रदृश्यते |
न अस्य अन्तम् अवगच्चामि मनसा अपि विचिन्तयन् || २-८४-२ 
यथा तु खलु दुर्भद्धिर्भरतः स्वयमागतः |
स एष हि महा कायः कोविदार ध्वजो रथे || २-८४-३ 
बन्धयिष्यति वा दाशान् अथ वा अस्मान् वधिष्यति |
अथ दाशरथिम् रामम् पित्रा राज्यात् विवासितम् || २-८४-४
सम्पन्नाम् श्रियमन्विच्चंस्तस्य राज्ञः सुदुर्लभाम् |
भरतः कैकेयी पुत्रः हन्तुम् समधिगच्चति || २-८४-५ 
भर्ता चैव सखा चैव रामः दाशरथिर् मम |
तस्य अर्थ कामाः सम्नद्धा गन्गा अनूपे अत्र तिष्ठत || २-८४-६ 
तिष्ठन्तु सर्व दाशाः च गन्गाम् अन्वाश्रिता नदीम् |
बल युक्ता नदी रक्षा मांस मूल फल अशनाः || २-८४-७ 
नावाम् शतानाम् पन्चानाम् कैवर्तानाम् शतम् शतम् |
सम्नद्धानाम् तथा यूनाम् तिष्ठन्तु अत्यभ्यचोदयत् || २-८४-८ 
यदा तुष्टः तु भरतः रामस्य इह भविष्यति |
सा इयम् स्वस्तिमयी सेना गन्गाम् अद्य तरिष्यति || २-८४-९ 
इति उक्त्वा उपायनम् गृह्य मत्स्य मांस मधूनि च |
अभिचक्राम भरतम् निषाद अधिपतिर् गुहः || २-८४-१० 
तम् आयान्तम् तु सम्प्रेक्ष्य सूत पुत्रः प्रतापवान् |
भरताय आचचक्षे अथ विनयज्ञो विनीतवत् || २-८४-११ 
एष ज्ञाति सहस्रेण स्थपतिः परिवारितः |
कुशलो दण्डक अरण्ये वृद्धो भ्रातुः च ते सखा || २-८४-१२ 
तस्मात् पश्यतु काकुत्स्थ त्वाम् निषाद अधिपो गुहः |
असंशयम् विजानीते यत्र तौ राम लक्ष्मणौ || २-८४-१३ 
एतत् तु वचनम् श्रुत्वा सुमन्त्रात् भरतः शुभम् |
उवाच वचनम् शीघ्रम् गुहः पश्यतु माम् इति || २-८४-१४ 
लब्ध्वा अभ्यनुज्ञाम् सम्हृष्टः ज्ञातिभिः परिवारितः |
आगम्य भरतम् प्रह्वो गुहो वचनम् अब्रवीइत् || २-८४-१५ 
निष्कुटः चैव देशो अयम् वन्चिताः च अपि ते वयम् |
निवेदयामः ते सर्वे स्वके दाश कुले वस || २-८४-१६ 
अस्ति मूलम् फलम् चैव निषादैः समुपाहृतम् |
आर्द्रम् च मांसम् शुष्कम् च वन्यम् च उच्च अवचम् महत् || २-८४-१७ 
आशंसे स्वाशिता सेना वत्स्यति इमाम् विभावरीम् |
अर्चितः विविधैः कामैः श्वः ससैन्यो गमिष्यसि || २-८४-१८ 
इत्यार्षे श्रीमद्रामायणे आदिकाव्ये अयोध्याकाण्डे चतुरशीतितमः सर्गः एवमुक्तस्तु भरतो निषादाधिपतिं गुहम् ।
प्रत्युवाच महाप्राज्ञो वाक्यं हेत्वर्थसंहितम् ॥ २-८५-१ ऊर्जितः खलु ते कामः कृतःमम गुरोह् सखे।
यो मे त्वम् ईदृशीम् सेनाम् एको अभ्यर्चितुम् इच्चसि॥ २-८५-२ इति उक्त्वा तु महा तेजा गुहम्वचनम् उत्तमम्।
अब्रवीद् भरतः श्रीमान् निषाद अधिपतिम् पुनः॥ २-८५-३ कतरेण गमिष्यामि भरद्वाजाश्रमम् गुह।
गहनो अयम् भृशम् देशो गङ्गा अनूपो दुरत्ययः॥ २-८५-४ तस्य तत् वचनम् श्रुत्वा राजपुत्रस्य धीमतः।
अब्रवीत् प्रान्जलिर् वाक्यम् गुहो गहन गोचरः॥ २-८५-५ दाशाः तु अनुगमिष्यन्तिधन्विनः सुसमाहिताः।
अहम् च अनुगमिष्यामि राज पुत्र महा यशः॥ २-८५-६ कच्चिन् न दुष्टः व्रजसि रामस्याक्लिष्ट कर्मणः।
इयम् ते महती सेना शन्काम् जनयति इव मे॥ २-८५-७ तम् एवम् अभिभाषन्तमाकाशैव निर्मलः।
भरतः श्लक्ष्णया वाचा गुहम् वचनम् अब्रवीत्॥ २-८५-८ मा भूत् स कालो यत् कष्टम् नमाम् शन्कितुम् अर्हसि।
राघवः स हि मे भ्राता ज्येष्ठः पितृ समः मम॥ २-८५-९ तम् निवर्तयितुम् यामि काकुत्स्थम्वन वासिनम्।
बुद्धिर् अन्या न ते कार्या गुह सत्यम् ब्रवीमि ते॥ २-८५-१० स तु सम्हृष्ट वदनः श्रुत्वाभरत भाषितम्।
पुनर् एव अब्रवीद् वाक्यम् भरतम् प्रति हर्षितः॥ २-८५-११ धन्यः त्वम् न त्वया तुल्यंपश्यामि जगती तले।
अयत्नात् आगतम् राज्यम् यः त्वम् त्यक्तुम् इह इच्चसि॥ २-८५-१२ शाश्वती खलु ते कीर्तिर्लोकान् अनुचरिष्यति।
यः त्वम् कृच्च्र गतम् रामम् प्रत्यानयितुम् इच्चसि॥ २-८५-१३ एवम् सम्भाषमाणस्य गुहस्यभरतम् तदा।
बभौ नष्ट प्रभः सूर्यो रजनी च अभ्यवर्तत॥ २-८५-१४ सम्निवेश्य स ताम् सेनाम् गुहेनपरितोषितः।
शत्रुघ्नेन सह श्रीमान् शयनम् पुनर् आगमत्॥ २-८५-१५ राम चिन्तामयः शोको भरतस्यमहात्मनः।
उपस्थितः हि अनर्हस्य धर्म प्रेक्षस्य तादृशः॥ २-८५-१६ अन्तर् दाहेन दहनः सम्तापयतिराघवम्।
वन दाह अभिसम्तप्तम् गूढो अग्निर् इव पादपम्॥ २-८५-१७ प्रस्रुतः सर्व गात्रेभ्यः स्वेदःशोक अग्नि सम्भवः।
यथा सूर्य अंशु सम्तप्तः हिमवान् प्रस्रुतः हिमम्॥ २-८५-१८ ध्यान निर्दर शैलेनविनिह्श्वसित धातुना।
दैन्य पादप सम्घेन शोक आयास अधिशृंगिणा॥ २-८५-१९
प्रमोह अनन्त सत्त्वेन सम्ताप ओषधि वेणुना।
आक्रान्तः दुह्ख शैलेन महता कैकयी सुतः॥ २-८५-२० विनिश्श्वसन्वैभृशदुर्मनास्ततः।
प्रमूढसम्ज्ञः परमापदम् गतः।
शमम् न लेभे हृदयज्वरार्दितो।
नरर्षभो यूथहतो यथर्षभः॥ २-८५-२१ गुहेन सार्धम् भरतःसमागतः।
महा अनुभावः सजनः समाहितः।
सुदुर्मनाः तम् भरतम् तदा पुनर्।
गुहः समाश्वासयद् अग्रजम् प्रति॥ २-८५-२२ इत्यार्षे श्रीमद्रामायणेदिकाव्ये अयोध्याकाम्डे पचाशीतितमः सर्गः 
आचचक्षे अथ सद्भावम् लक्ष्मणस्य महात्मनः |
भरताय अप्रमेयाय गुहो गहन गोचरः || २-८६-१ 
तम् जाग्रतम् गुणैर् युक्तम् वर चाप इषु धारिणम् |
भ्रातृ गुप्त्य् अर्थम् अत्यन्तम् अहम् लक्ष्मणम् अब्रवम् || २-८६-२ 
इयम् तात सुखा शय्या त्वद् अर्थम् उपकल्पिता |
प्रत्याश्वसिहि शेष्व अस्याम् सुखम् राघव नन्दन || २-८६-३ 
उचितो अयम् जनः सर्वे दुह्खानाम् त्वम् सुख उचितः |
धर्म आत्ममः तस्य गुप्त्य् अर्थम् जागरिष्यामहे वयम् || २-८६-४ 
न हि रामात् प्रियतरो मम अस्ति भुवि कश्चन |
मा उत्सुको भूर् ब्रवीम्य् एतद् अप्य् असत्यम् तव अग्रतः || २-८६-५ 
अस्य प्रसादाद् आशंसे लोके अस्मिन् सुमहद् यशः |
धर्म अवाप्तिम् च विपुलाम् अर्थ अवाप्तिम् च केवलाम् || २-८६-६ 
सो अहम् प्रिय सखम् रामम् शयानम् सह सीतया |
रक्षिष्यामि धनुष् पाणिः सर्वैः स्वैर् ज्नातिभिः सह || २-८६-७ 
न हि मे अविदितम् किंचिद् वने अस्मिमः चरतः सदा |
चतुर् अन्गम् ह्य् अपि बलम् प्रसहेम वयम् युधि || २-८६-८ 
एवम् अस्माभिर् उक्तेन लक्ष्मणेन महात्मना |
अनुनीता वयम् सर्वे धर्मम् एव अनुपश्यता || २-८६-९ 
कथम् दाशरथौ भूमौ शयाने सह सीतया |
शक्या निद्रा मया लब्धुम् जीवितम् वा सुखानि वा || २-८६-१० 
यो न देव असुरैः सर्वैः शक्यः प्रसहितुम् युधि |
तम् पश्य गुह सम्विष्टम् तृणेषु सह सीतया || २-८६-११ 
महता तपसा लब्धो विविधैः च परिश्रमैः |
एको दशरथस्य एष पुत्रः सदृश लक्षणः || २-८६-१२ 
अस्मिन् प्रव्राजिते राजा न चिरम् वर्तयिष्यति |
विधवा मेदिनी नूनम् क्षिप्रम् एव भविष्यति || २-८६-१३ 
विनद्य सुमहा नादम् श्रमेण उपरताः स्त्रियः |
निर्घोष उपरतम् नूनम् अद्य राज निवेशनम् || २-८६-१४ 
कौसल्या चैव राजा च तथा एव जननी मम |
न आशंसे यदि ते सर्वे जीवेयुः शर्वरीम् इमाम् || २-८६-१५ 
जीवेद् अपि हि मे माता शत्रुघ्नस्य अन्ववेक्षया |
दुह्खिता या तु कौसल्या वीरसूर् विनशिष्यति || २-८६-१६ 
अतिक्रान्तम् अतिक्रान्तम् अनवाप्य मनो रथम् |
राज्ये रामम् अनिक्षिप्य पिता मे विनशिष्यति || २-८६-१७ 
सिद्ध अर्थाः पितरम् वृत्तम् तस्मिन् काले ह्य् उपस्थिते |
प्रेत कार्येषु सर्वेषु संस्करिष्यन्ति भूमिपम् || २-८६-१८ 
रम्य चत्वर संस्थानाम् सुविभक्त महा पथाम् |
हर्म्य प्रासाद सम्पन्नाम् सर्व रत्न विभूषिताम् || २-८६-१९
गज अश्व रथ सम्बाधाम् तूर्य नाद विनादिताम् |
सर्व कल्याण सम्पूर्णाम् हृष्ट पुष्ट जन आकुलाम् || २-८६-२०
आराम उद्यान सम्पूर्णाम् समाज उत्सव शालिनीम् |
सुखिता विचरिष्यन्ति राज धानीम् पितुर् मम || २-८६-२१ 
अपि सत्य प्रतिज्नेन सार्धम् कुशलिना वयम् |
निवृत्ते समये ह्य् अस्मिन् सुखिताः प्रविशेमहि || २-८६-२२ 
परिदेवयमानस्य तस्य एवम् सुमहात्मनः |
तिष्ठतो राज पुत्रस्य शर्वरी सा अत्यवर्तत || २-८६-२३ 
प्रभाते विमले सूर्ये कारयित्वा जटा उभौ |
अस्मिन् भागीरथी तीरे सुखम् सम्तारितौ मया || २-८६-२४ 
जटा धरौ तौ द्रुम चीर वाससौ |
महा बलौ कुन्जर यूथप उपमौ |
वर इषु चाप असि धरौ परम् तपौ |
व्यवेक्षमाणौ सह सीतया गतौ ||२-८६-२५ 
इत्यार्षे श्रीमद्रामायणे आदिकाव्ये अयोध्याकाण्डे षडशीतितमः सर्गः 
गुहस्य वचनम् श्रुत्वा भरतो भृशम् अप्रियम् |
ध्यानम् जगाम तत्र एव यत्र तत् श्रुतम् अप्रियम् || २-८७-१ 
सुकुमारो महा सत्त्वः सिम्ह स्कन्धो महा भुजः |
पुण्डरीक विशाल अक्षः तरुणः प्रिय दर्शनः || २-८७-२
प्रत्याश्वस्य मुहूर्तम् तु कालम् परम दुर्मनाः |
पपात सहसा तोत्रैर् हृदि विद्ध इव द्विपः || २-८७-३ 
भरतम् मुर्च्छितम् द्रुष्ट्वा विवर्णवदनो गुहः |
बभूव व्यथितस्तत्र भूमिकम्पे यथा द्रुमः || २-८७-४ 
तद् अवस्थम् तु भरतम् शत्रुघ्नो अनन्तर स्थितः |
परिष्वज्य रुरोद उच्चैर् विसम्ज्नः शोक कर्शितः || २-८७-५ 
ततः सर्वाः समापेतुर् मातरो भरतस्य ताः |
उपवास कृशा दीना भर्तृ व्यसन कर्शिताः || २-८७-६ 
ताः च तम् पतितम् भूमौ रुदन्त्यः पर्यवारयन् |
कौसल्या तु अनुसृत्य एनम् दुर्मनाः परिषस्वजे || २-८७-७ 
वत्सला स्वम् यथा वत्सम् उपगूह्य तपस्विनी |
परिपप्रग्च्छ भरतम् रुदन्ती शोक लालसा || २-८७-८ 
पुत्र व्याधिर् न ते कच्चित् शरीरम् परिबाधते |
अद्य राज कुलस्य अस्य त्वद् अधीनम् हि जीवितम् || २-८७-९ 
त्वाम् दृष्ट्वा पुत्र जीवामि रामे सभ्रातृके गते |
वृत्ते दशरथे राज्नि नाथ एकः त्वम् अद्य नः || २-८७-१० 
कच्चिन् न लक्ष्मणे पुत्र श्रुतम् ते किंचिद् अप्रियम् |
पुत्र वा ह्य् एकपुत्रायाः सह भार्ये वनम् गते || २-८७-११ 
स मुहूर्तम् समाश्वस्य रुदन्न् एव महा यशाः |
कौसल्याम् परिसान्त्व्य इदम् गुहम् वचनम् अब्रवीत् || २-८७-१२ 
भ्राता मे क्व अवसद् रात्रिम् क्व सीता क्व च लक्ष्मणः |
अस्वपत् शयने कस्मिन् किम् भुक्त्वा गुह शंस मे || २-८७-१३ 
सो अब्रवीद् भरतम् पृष्टो निषाद अधिपतिर् गुहः |
यद् विधम् प्रतिपेदे च रामे प्रिय हिते अतिथौ || २-८७-१४ 
अन्नम् उच्च अवचम् भक्ष्याः फलानि विविधानि च |
रामाय अभ्यवहार अर्थम् बहु च उपहृतम् मया || २-८७-१५ 
तत् सर्वम् प्रत्यनुज्नासीद् रामः सत्य पराक्रमः |
न हि तत् प्रत्यगृह्णात् स क्षत्र धर्मम् अनुस्मरन् || २-८७-१६ 
न ह्य् अस्माभिः प्रतिग्राह्यम् सखे देयम् तु सर्वदा |
इति तेन वयम् राजन्न् अनुनीता महात्मना || २-८७-१७ 
लक्ष्मणेन समानीतम् पीत्वा वारि महा यशाः |
औपवास्यम् तदा अकार्षीद् राघवः सह सीतया || २-८७-१८ 
ततः तु जल शेषेण लक्ष्मणो अप्य् अकरोत् तदा |
वाग् यताः ते त्रयः संध्याम् उपासत समाहिताः || २-८७-१९ 
सौमित्रिः तु ततः पश्चाद् अकरोत् स्वास्तरम् शुभम् |
स्वयम् आनीय बर्हीम्षि क्षिप्रम् राघव कारणात् || २-८७-२० 
तस्मिन् समाविशद् रामः स्वास्तरे सह सीतया |
प्रक्षाल्य च तयोः पादाउ अपचक्राम लक्ष्मणः || २-८७-२१ 
एतत् तद् इन्गुदी मूलम् इदम् एव च तत् तृणम् |
यस्मिन् रामः च सीता च रात्रिम् ताम् शयिताउ उभौ || २-८७-२२ 
नियम्य पृष्ठे तु तल अन्गुलित्रवान् |
शरैः सुपूर्णाउ इषुधी परम् तपः |
महद् धनुः सज्यम् उपोह्य लक्ष्मणो |
निशाम् अतिष्ठत् परितो अस्य केवलम् || २-८७-२३ 
ततः तु अहम् च उत्तम बाण चापधृक् |
स्थितो अभवम् तत्र स यत्र लक्ष्मणः |
अतन्द्रिभिर् ज्नातिभिर् आत्त कार्मुकैर् |
महा इन्द्र कल्पम् परिपालयमः तदा || २-८७-२४ 
इत्यार्षे श्रीमद्रामायणे आदिकाव्ये अयोध्याकाण्डे सप्ताशीतितमः सर्गः 
तत् श्रुत्वा निपुणम् सर्वम् भरतः सह मन्त्रिभिः |
इन्गुदी मूलम् आगम्य राम शय्याम् अवेक्ष्य ताम् || २-८८-१
अब्रवीद् जननीः सर्वा इह तेन महात्मना |
शर्वरी शयिता भूमाउ इदम् अस्य विमर्दितम् || २-८८-२ 
महा भाग कुलीनेन महा भागेन धीमता |
जातो दशरथेन ऊर्व्याम् न रामः स्वप्तुम् अर्हति || २-८८-३ 
अजिन उत्तर संस्तीर्णे वर आस्तरण संचये |
शयित्वा पुरुष व्याघ्रः कथम् शेते मही तले || २-८८-४ 
प्रासाद अग्र विमानेषु वलभीषु च सर्वदा |
हैम राजत भौमेषु वर आस्त्ररण शालिषु || २-८८-५
पुष्प संचय चित्रेषु चन्दन अगरु गन्धिषु |
पाण्डुर अभ्र प्रकाशेषु शुक सम्घ रुतेषु च || २-८८-६
प्रासादवरवर्येषु शीतवत्सु सुगन्धिषु |
उषित्वा मेरुकल्पेषु कृतकांचनभित्तिषु || २-८८-७
गीत वादित्र निर्घोषैर् वर आभरण निह्स्वनैः |
मृदन्ग वर शब्दैः च सततम् प्रतिबोधितः || २-८८-८
बन्दिभिर् वन्दितः काले बहुभिः सूत मागधैः |
गाथाभिर् अनुरूपाभिः स्तुतिभिः च परम्तपः || २-८८-९ 
अश्रद्धेयम् इदम् लोके न सत्यम् प्रतिभाति मा |
मुह्यते खलु मे भावः स्वप्नो अयम् इति मे मतिः || २-८८-१० 
न नूनम् दैवतम् किंचित् कालेन बलवत्तरम् |
यत्र दाशरथी रामो भूमाउ एवम् शयीत सः || २-८८-११ 
विदेह राजस्य सुता सीता च प्रिय दर्शना |
दयिता शयिता भूमौ स्नुषा दशरथस्य च || २-८८-१२ 
इयम् शय्या मम भ्रातुर् इदम् हि परिवर्तितम् |
स्थण्डिले कठिने सर्वम् गात्रैर् विमृदितम् तृणम् || २-८८-१३ 
मन्ये साभरणा सुप्ता सीता अस्मिन् शयने तदा |
तत्र तत्र हि दृश्यन्ते सक्ताः कनक बिन्दवः || २-८८-१४ 
उत्तरीयम् इह आसक्तम् सुव्यक्तम् सीतया तदा |
तथा ह्य् एते प्रकाशन्ते सक्ताः कौशेय तन्तवः || २-८८-१५ 
मन्ये भर्तुः सुखा शय्या येन बाला तपस्विनी |
सुकुमारी सती दुह्खम् न विजानाति मैथिली || २-८८-१६ 
हा हन्तास्मि नृशंसोऽहम् यत्सभार्यः कृतेमम |
ईदृशीं राघवः शय्यामधिशेते ह्यानाथवत् || २-८८-१७ 
सार्वभौम कुले जातः सर्व लोक सुख आवहः |
सर्व लोक प्रियः त्यक्त्वा राज्यम् प्रियम् अनुत्तमम् || २-८८-१८
कथम् इन्दीवर श्यामो रक्त अक्षः प्रिय दर्शनः |
सुख भागी च दुह्ख अर्हः शयितो भुवि राघवः || २-८८-१९ 
धन्यः खलु महाभागो लक्ष्मणः शुभलक्षमणः |
भ्रातरम् विषमे काले यो राममनुवर्तते || २-८८-२० 
सिद्ध अर्था खलु वैदेही पतिम् या अनुगता वनम् |
वयम् संशयिताः सर्वे हीनाः तेन महात्मना || २-८८-२१ 
अकर्ण धारा पृथिवी शून्या इव प्रतिभाति मा |
गते दशरथे स्वर्गे रामे च अरण्यम् आश्रिते || २-८८-२२ 
न च प्रार्थयते कश्चिन् मनसा अपि वसुंधराम् |
वने अपि वसतः तस्य बाहु वीर्य अभिरक्षिताम् || २-८८-२३ 
शून्य सम्वरणा रक्षाम् अयन्त्रित हय द्विपाम् |
अपावृत पुर द्वाराम् राज धानीम् अरक्षिताम् || २-८८-२४
अप्रहृष्ट बलाम् न्यूनाम् विषमस्थाम् अनावृताम् |
शत्रवो न अभिमन्यन्ते भक्ष्यान् विष कृतान् इव || २-८८-२५ 
अद्य प्रभृति भूमौ तु शयिष्ये अहम् तृणेषु वा |
फल मूल अशनो नित्यम् जटा चीराणि धारयन् || २-८८-२६ 
तस्य अर्थम् उत्तरम् कालम् निवत्स्यामि सुखम् वने |
तम् प्रतिश्रवम् आमुच्य न अस्य मिथ्या भविष्यति || २-८८-२७ 
वसन्तम् भ्रातुर् अर्थाय शत्रुघ्नो मा अनुवत्स्यति |
लक्ष्मणेन सह तु आर्यो अयोध्याम् पालयिष्यति || २-८८-२८ 
अभिषेक्ष्यन्ति काकुत्स्थम् अयोध्यायाम् द्विजातयः |
अपि मे देवताः कुर्युर् इमम् सत्यम् मनो रथम् |
प्रसाद्यमानः शिरसा मया स्वयम् |
बहु प्रकारम् यदि न प्रपत्स्यते || २-८८-२९ 
ततोन्रुवत्सयामि चिराय राघवम् |
वनेचरम् नह्रुति माम्रुपेक्षित्रुम् || २-८८-३० 
इत्यार्षे श्रीमद्रामायणे आदिकाव्ये अयोध्याकाण्डे अष्टाशीतितमः सर्गः 
व्युष्य रात्रिम् तु तत्र एव गन्गा कूले स राघवः |
भरतः काल्यम् उत्थाय शत्रुघ्नम् इदम् अब्रवीत् || २-८९-१ 
शत्रुघ उत्तिष्ठ किम् शेषे निषाद अधिपतिम् गुहम् |
शीघ्रम् आनय भद्रम् ते तारयिष्यति वाहिनीम् || २-८९-२ 
जागर्मि न अहम् स्वपिमि तथैव आर्यम् विचिन्तयन् |
इत्य् एवम् अब्रवीद् भ्रात्रा शत्रुघ्नो अपि प्रचोदितः || २-८९-३ 
इति सम्वदतोर् एवम् अन्योन्यम् नर सिम्हयोः |
आगम्य प्रान्जलिः काले गुहो भरतम् अब्रवीत् || २-८९-४ 
कच्चित् सुखम् नदी तीरे अवात्सीः काकुत्स्थ शर्वरीम् |
कच्चिच् च सह सैन्यस्य तव सर्वम् अनामयम् || २-८९-५ 
गुहस्य तत् तु वचनम् श्रुत्वा स्नेहाद् उदीरितम् |
रामस्य अनुवशो वाक्यम् भरतो अपि इदम् अब्रवीत् || २-८९-६ 
सुखा नः शर्वरी राजन् पूजिताः च अपि ते वयम् |
गन्गाम् तु नौभिर् बह्वीभिर् दाशाः सम्तारयन्तु नः || २-८९-७ 
ततो गुहः सम्त्वरितः श्रुत्वा भरत शासनम् |
प्रतिप्रविश्य नगरम् तम् ज्नाति जनम् अब्रवीत् || २-८९-८ 
उत्तिष्ठत प्रबुध्यध्वम् भद्रम् अस्तु हि वः सदा |
नावः समनुकर्षध्वम् तारयिष्याम वाहिनीम् || २-८९-९ 
ते तथा उक्ताः समुत्थाय त्वरिताः राज शासनात् |
पन्च नावाम् शतान्य् एव समानिन्युः समन्ततः || २-८९-१० 
अन्याः स्वस्तिक विज्नेया महा घण्डा धरा वराः |
शोभमानाः पताकिन्यो युक्त वाताः सुसम्हताः || २-८९-११ 
ततः स्वस्तिक विज्नेयाम् पाण्डु कम्बल सम्वृताम् |
सनन्दि घोषाम् कल्याणीम् गुहो नावम् उपाहरत् || २-८९-१२ 
ताम् आरुरोह भरतः शत्रुघ्नः च महा बलः |
कौसल्या च सुमित्रा च याः च अन्या राज योषितः || २-८९-१३
पुरोहितः च तत् पूर्वम् गुरवे ब्राह्मणाः च ये |
अनन्तरम् राज दाराः तथैव शकट आपणाः || २-८९-१४ 
आवासम् आदीपयताम् तीर्थम् च अप्य् अवगाहताम् |
भाण्डानि च आददानानाम् घोषः त्रिदिवम् अस्पृशत् || २-८९-१५ 
पताकिन्यः तु ता नावः स्वयम् दाशैर् अधिष्ठिताः |
वहन्त्यो जनम् आरूढम् तदा सम्पेतुर् आशुगाः || २-८९-१६ 
नारीणाम् अभिपूर्णाः तु काश्चित् काश्चित् तु वाजिनाम् |
कश्चित् तत्र वहन्ति स्म यान युग्यम् महा धनम् || २-८९-१७ 
ताः स्म गत्वा परम् तीरम् अवरोप्य च तम् जनम् |
निवृत्ताः काण्ड चित्राणि क्रियन्ते दाश बन्धुभिः || २-८९-१८ 
सवैजयन्ताः तु गजा गज आरोहैः प्रचोदिताः |
तरन्तः स्म प्रकाशन्ते सध्वजा इव पर्वताः || २-८९-१९ 
नावः च आरुरुहुः तु अन्ये प्लवैः तेरुः तथा अपरे |
अन्ये कुम्भ घटैः तेरुर् अन्ये तेरुः च बाहुभिः || २-८९-२० 
सा पुण्या ध्वजिनी गन्गाम् दाशैः सम्तारिता स्वयम् |
मैत्रे मुहूर्ते प्रययौ प्रयाग वनम् उत्तमम् || २-८९-२१ 
आश्वासयित्वा च चमूम् महात्मा |
निवेशयित्वा च यथा उपजोषम् |
द्रष्टुम् भरद्वाजम् ऋषि प्रवर्यम् |
ऋत्विग् वृतः सन् भरतः प्रतस्थे || २-८९-२२ 
स ब्राह्मणस्याश्रममभ्युपेत्य |
महात्मनो देवपुरोहितस्य |
ददर्श रम्योटजवृक्षषण्डं |
महद्वनं विप्रवरस्य रम्यम् || २-८९-२३ 
इत्यार्षे श्रीमद्रामायणे आदिकाव्ये अयोध्याकाण्डे एकोननवतितमः सर्गः 
द्भरद्वाज आश्रमम् दृष्ट्वा क्रोशाद् एव नर ऋषभः |
बलम् सर्वम् अवस्थाप्य जगाम सह मन्त्रिभिः || २-९०-१
पद्भ्याम् एव हि धर्मज्नो न्यस्त शस्त्र परिग्च्छदः |
वसानो वाससी क्षौमे पुरोधाय पुरोहितम् || २-९०-२ 
ततः संदर्शने तस्य भरद्वाजस्य राघवः |
मन्त्रिणः तान् अवस्थाप्य जगाम अनु पुरोहितम् || २-९०-३ 
वसिष्ठम् अथ दृष्ट्वा एव भरद्वाजो महा तपाः |
संचचाल आसनात् तूर्णम् शिष्यान् अर्घ्यम् इति ब्रुवन् || २-९०-४ 
समागम्य वसिष्ठेन भरतेन अभिवादितः |
अबुध्यत महा तेजाः सुतम् दशरथस्य तम् || २-९०-५ 
ताभ्याम् अर्घ्यम् च पाद्यम् च दत्त्वा पश्चात् फलानि च |
आनुपूर्व्याच् च धर्मज्नः पप्रग्च्छ कुशलम् कुले || २-९०-६ 
अयोध्यायाम् बले कोशे मित्रेषु अपि च मन्त्रिषु |
जानन् दशरथम् वृत्तम् न राजानम् उदाहरत् || २-९०-७ 
वसिष्ठो भरतः च एनम् पप्रग्च्छतुर् अनामयम् |
शरीरे अग्निषु वृक्षेषु शिष्येषु मृग पक्षिषु || २-९०-८ 
तथा इति च प्रतिज्नाय भरद्वाजो महा तपाः |
भरतम् प्रत्युवाच इदम् राघव स्नेह बन्धनात् || २-९०-९ 
किम् इह आगमने कार्यम् तव राज्यम् प्रशासतः |
एतद् आचक्ष्व मे सर्वम् न हि मे शुध्यते मनः || २-९०-१० 
सुषुवे यम मित्रघ्नम् कौसल्य आनन्द वर्धनम् |
भ्रात्रा सह सभार्यो यः चिरम् प्रव्राजितो वनम् || २-९०-११
नियुक्तः स्त्री नियुक्तेन पित्रा यो असौ महा यशाः |
वन वासी भव इति इह समाः किल चतुर्दश || २-९०-१२
कच्चिन् न तस्य अपापस्य पापम् कर्तुम् इह इग्च्छसि |
अकण्टकम् भोक्तु मना राज्यम् तस्य अनुजस्य च || २-९०-१३ 
एवम् उक्तो भरद्वाजम् भरतः प्रत्युवाच ह |
पर्यश्रु नयनो दुह्खाद् वाचा संसज्जमानया || २-९०-१४ 
हतो अस्मि यदि माम् एवम् भगवान् अपि मन्यते |
मत्तो न दोषम् आशन्केर् न एवम् माम् अनुशाधि हि || २-९०-१५ 
न च एतद् इष्टम् माता मे यद् अवोचन् मद् अन्तरे |
नाहम् एतेन तुष्टः च न तद् वचनम् आददे || २-९०-१६ 
अहम् तु तम् नर व्याघ्रम् उपयातः प्रसादकः |
प्रतिनेतुम् अयोध्याम् च पादौ तस्य अभिवन्दितुम् || २-९०-१७ 
त्वम् माम् एवम् गतम् मत्वा प्रसादम् कर्तुम् अर्हसि |
शंस मे भगवन् रामः क्व सम्प्रति मही पतिः || २-९०-१८ 
वशिष्ठादिभि ऋत्विग्भि र्याचितो भगवांस्ततः |
उवाच तम् भरद्वाजः प्रसादाद् भरतम् वचः || २-९०-१९ 
त्वय्य् एतत् पुरुष व्याघ्रम् युक्तम् राघव वंशजे |
गुरु वृत्तिर् दमः चैव साधूनाम् च अनुयायिता || २-९०-२० 
जाने च एतन् मनह्स्थम् ते दृढी करणम् अस्तु इति |
अपृग्च्छम् त्वाम् तव अत्यर्थम् कीर्तिम् समभिवर्धयन् || २-९०-२१ 
जाने च रामं धर्मज्ञं ससीतं सहलक्ष्मणम् |
असौ वसति ते भ्राता चित्र कूटे महा गिरौ || २-९०-२२ 
श्वः तु गन्ता असि तम् देशम् वस अद्य सह मन्त्रिभिः |
एतम् मे कुरु सुप्राज्न कामम् काम अर्थ कोविद || २-९०-२३ 
ततः तथा इत्य् एवम् उदार दर्शनः |
प्रतीत रूपो भरतो अब्रवीद् वचः |
चकार बुद्धिम् च तदा महा आश्रमे |
निशा निवासाय नर अधिप आत्मजः || २-९०-२४ 
इत्यार्षे श्रीमद्रामायणे आदिकाव्ये अयोध्याकाण्डे नवतितमः सर्गः 
कृत बुद्धिम् निवासाय तथैव स मुनिः तदा |
भरतम् कैकयी पुत्रम् आतिथ्येन न्यमन्त्रयत् || २-९१-१ 
अब्रवीद् भरतः तु एनम् ननु इदम् भवता कृतम् |
पाद्यम् अर्घ्यम् तथा आतिथ्यम् वने यद् ऊपपद्यते || २-९१-२ 
अथ उवाच भरद्वाजो भरतम् प्रहसन्न् इव |
जाने त्वाम् प्रीति सम्युक्तम् तुष्येः त्वम् येन केनचित् || २-९१-३ 
सेनायाः तु तव एतस्याः कर्तुम् इग्च्छामि भोजनम् |
मम प्रितिर् यथा रूपा त्वम् अर्हो मनुज ऋषभ || २-९१-४ 
किम् अर्थम् च अपि निक्षिप्य दूरे बलम् इह आगतः |
कस्मान् न इह उपयातो असि सबलः पुरुष ऋषभ || २-९१-५ 
भरतः प्रत्युवाच इदम् प्रान्जलिः तम् तपो धनम् |
ससैन्यो न उपयातो अस्मि भगवन् भगवद् भयात् || २-९१-६ 
राज्ञा च भगवन्नित्यं राजपुत्रेण वा सदा |
यत्नतः परिहर्तव्या विषयेषु तपस्विनः || २-९१-७ 
वाजि मुख्या मनुष्याः च मत्ताः च वर वारणाः |
प्रग्च्छाद्य महतीम् भूमिम् भगवन्न् अनुयान्ति माम् || २-९१-८ 
ते वृक्षान् उदकम् भूमिम् आश्रमेषु उटजामः तथा |
न हिंस्युर् इति तेन अहम् एक एव आगतः ततः || २-९१-९ 
आनीयताम् इतः सेना इत्य् आज्नप्तः परम ऋषिणा |
तथा तु चक्रे भरतः सेनायाः समुपागमम् || २-९१-१० 
अग्नि शालाम् प्रविश्य अथ पीत्वा अपः परिमृज्य च |
आतिथ्यस्य क्रिया हेतोर् विश्व कर्माणम् आह्वयत् || २-९१-११ 
आह्वये विश्व कर्माणम् अहम् त्वष्टारम् एव च |
आतिथ्यम् कर्तुम् इग्च्छामि तत्र मे सम्विधीयताम् || २-९१-१२ 
अह्वये लोकपालां स्त्रीन् देवान् शक्रमुखांस्तथा |
आतिथ्यं कर्तुमिच्चामि तत्र मे संविधीयताम् || २-९१-१३ 
प्राक् स्रोतसः च या नद्यः प्रत्यक् स्रोतस एव च |
पृथिव्याम् अन्तरिक्षे च समायान्तु अद्य सर्वशः || २-९१-१४ 
अन्याः स्रवन्तु मैरेयम् सुराम् अन्याः सुनिष्ठिताम् |
अपराः च उदकम् शीतम् इक्षु काण्ड रस उपमम् || २-९१-१५ 
आह्वये देव गन्धर्वान् विश्वा वसु हहा हुहून् |
तथैव अप्सरसो देवीर् गन्धर्वीः च अपि सर्वशः || २-९१-१६ 
घृताचीम् अथ विश्वाचीम् मिश्र केशीम् अलम्बुसाम् |
नागदन्तां च हेमां च हिमामद्रिकृतस्थलाम् || २-९१-१७ 
शक्रम् याः च उपतिष्ठन्ति ब्रह्माणम् याः च भामिनीः |
सर्वाः तुम्बुरुणा सार्धम् आह्वये सपरिग्च्छदाः || २-९१-१८ 
वनम् कुरुषु यद् दिव्यम् वासो भूषण पत्रवत् |
दिव्य नारी फलम् शश्वत् तत् कौबेरम् इह एव तु || २-९१-१९ 
इह मे भगवान् सोमो विधत्ताम् अन्नम् उत्तमम् |
भक्ष्यम् भोज्यम् च चोष्यम् च लेह्यम् च विविधम् बहु || २-९१-२० 
विचित्राणि च माल्यानि पादप प्रच्युतानि च |
सुरा आदीनि च पेयानि मांसानि विविधानि च || २-९१-२१ 
एवम् समाधिना युक्तः तेजसा अप्रतिमेन च |
शिक्षा स्वर समायुक्तम् तपसा च अब्रवीन् मुनिः || २-९१-२२ 
मनसा ध्यायतः तस्य प्रान् मुखस्य कृत अन्जलेः |
आजग्मुः तानि सर्वाणि दैवतानि पृथक् पृथक् || २-९१-२३ 
मलयम् दुर्दुरम् चैव ततः स्वेद नुदो अनिलः |
उपस्पृश्य ववौ युक्त्या सुप्रिय आत्मा सुखः शिवः || २-९१-२४ 
ततो अभ्यवर्तन्त घना दिव्याः कुसुम वृष्टयः |
देव दुन्दुभि घोषः च दिक्षु सर्वासु शुश्रुवे || २-९१-२५ 
प्रववुः च उत्तमा वाता ननृतुः च अप्सरो गणाः |
प्रजगुर् देव गन्धर्वा वीणा प्रमुमुचुः स्वरान् || २-९१-२६ 
स शब्दो द्याम् च भूमिम् च प्राणिनाम् श्रवणानि च |
विवेश उच्चारितः श्लक्ष्णः समो लय गुण अन्वितः || २-९१-२७ 
तस्मिन्न् उपरते शब्दे दिव्ये श्रोत्र सुखे नृणाम् |
ददर्श भारतम् सैन्यम् विधानम् विश्व कर्मणः || २-९१-२८ 
बभूव हि समा भूमिः समन्तात् पन्च योजनम् |
शाद्वलैर् बहुभिः चन्ना नील वैदूर्य सम्निभैः || २-९१-२९ 
तस्मिन् बिल्वाः कपित्थाः च पनसा बीज पूरकाः |
आमलक्यो बभूवुः च चूताः च फल भूषणाः || २-९१-३० 
उत्तरेभ्यः कुरुभ्यः च वनम् दिव्य उपभोगवत् |
आजगाम नदी दिव्या तीरजैर् बहुभिर् वृता || २-९१-३१ 
चतुः शालानि शुभ्राणि शालाः च गज वाजिनाम् |
हर्म्य प्रासाद सम्घाताः तोरणानि शुभानि च || २-९१-३२ 
सित मेघ निभम् च अपि राज वेश्म सुतोरणम् |
शुक्ल माल्य कृत आकारम् दिव्य गन्ध समुक्षितम् || २-९१-३३
चतुर् अस्रम् असम्बाधम् शयन आसन यानवत् |
दिव्यैः सर्व रसैर् युक्तम् दिव्य भोजन वस्त्रवत् || २-९१-३४
उपकल्पित सर्व अन्नम् धौत निर्मल भाजनम् |
क्लृप्त सर्व आसनम् श्रीमत् स्वास्तीर्ण शयन उत्तमम् || २-९१-३५ 
प्रविवेश महा बाहुर् अनुज्नातो महर्षिणा |
वेश्म तद् रत्न सम्पूर्णम् भरतः कैकयी सुतः || २-९१-३६ 
अनुजग्मुः च तम् सर्वे मन्त्रिणः सपुरोहिताः |
बभूवुः च मुदा युक्ता तम् दृष्ट्वा वेश्म सम्विधिम् || २-९१-३७ 
तत्र राज आसनम् दिव्यम् व्यजनम् चत्रम् एव च |
भरतो मन्त्रिभिः सार्धम् अभ्यवर्तत राजवत् || २-९१-३८ 
आसनम् पूजयाम् आस रामाय अभिप्रणम्य च |
वाल व्यजनम् आदाय न्यषीदत् सचिव आसने || २-९१-३९ 
आनुपूर्व्यान् निषेदुः च सर्वे मन्त्र पुरोहिताः |
ततः सेना पतिः पश्चात् प्रशास्ता च निषेदतुः || २-९१-४० 
ततः तत्र मुहूर्तेन नद्यः पायस कर्दमाः |
उपातिष्ठन्त भरतम् भरद्वाजस्य शासनत् || २-९१-४१ 
तासाम् उभयतः कूलम् पाण्डु मृत्तिक लेपनाः |
रम्याः च आवसथा दिव्या ब्रह्मणः तु प्रसादजाः || २-९१-४२ 
तेन एव च मुहूर्तेन दिव्य आभरण भूषिताः |
आगुर् विंशति साहस्राः ब्राह्मणा प्रहिताः स्त्रियः || २-९१-४३ 
सुवर्ण मणि मुक्तेन प्रवालेन च शोभिताः |
आगुर् विंशति साहस्राः कुबेर प्रहिताः स्त्रियः || २-९१-४४ 
याभिर् गृहीतः पुरुषः स उन्माद इव लक्ष्यते |
आगुर् विंशति साहस्रा नन्दनाद् अप्सरो गणाः || २-९१-४५ 
नारदः तुम्बुरुर् गोपः पर्वतः सूर्य वर्चसः |
एते गन्धर्व राजानो भरतस्य अग्रतो जगुः || २-९१-४६ 
अलम्बुसा मिश्र केशी पुण्डरीका अथ वामना |
उपानृत्यमः तु भरतम् भरद्वाजस्य शासनात् || २-९१-४७ 
यानि माल्यानि देवेषु यानि चैत्ररथे वने |
प्रयागे तान्य् अदृश्यन्त भरद्वाजस्य शासनात् || २-९१-४८ 
बिल्वा मार्दन्गिका आसन् शम्या ग्राहा बिभीतकाः |
अश्वत्था नर्तकाः च आसन् भरद्वाजस्य तेजसा || २-९१-४९ 
ततः सरल तालाः च तिलका नक्त मालकाः |
प्रहृष्टाः तत्र सम्पेतुः कुब्जा भूता अथ वामनाः || २-९१-५० 
शिंशपा आमलकी जम्बूर् याः च अन्याः कानने लताः |
मालती मल्लिका जातिर्याश्चान्याः कानने लताः || २-९१-५१
प्रमदा विग्रहम् कृत्वा भरद्वाज आश्रमे अवसन् | 
सुराम् सुरापाः पिबत पायसम् च बुभुक्षिताः || २-९१-५२
मांसनि च सुमेध्यानि भक्ष्यन्ताम् यावद् इग्च्छथ || २-९१-५३ 
उत्साद्य स्नापयन्ति स्म नदी तीरेषु वल्गुषु |
अप्य् एकम् एकम् पुरुषम् प्रमदाः सत्प च अष्ट च || २-९१-५४ 
सम्वहन्त्यः समापेतुर् नार्यो रुचिर लोचनाः |
परिमृज्य तथा न्यायम् पाययन्ति वर अन्गनाः || २-९१-५५ 
हयान् गजान् खरान् उष्ट्रामः तथैव सुरभेः सुतान् |
अभोजयन् वाहनपास्तेषां भोज्यं यथाविधि || २-९१-५६ 
इक्षूमः च मधु जालामः च भोजयन्ति स्म वाहनान् |
इक्ष्वाकु वर योधानाम् चोदयन्तो महा बलाः || २-९१-५७ 
न अश्व बन्धो अश्वम् आजानान् न गजम् कुन्जर ग्रहः |
मत्त प्रमत्त मुदिता चमूः सा तत्र सम्बभौ || २-९१-५८ 
तर्पिता सर्व कामैः ते रक्त चन्दन रूषिताः |
अप्सरो गण सम्युक्ताः सैन्या वाचम् उदैरयन् || २-९१-५९ 
न एव अयोध्याम् गमिष्यामो न गमिष्याम दण्डकान् |
कुशलम् भरतस्य अस्तु रामस्य अस्तु तथा सुखम् || २-९१-६० 
इति पादात योधाः च हस्त्य् अश्व आरोह बन्धकाः |
अनाथाः तम् विधिम् लब्ध्वा वाचम् एताम् उदैरयन् || २-९१-६१ 
सम्प्रहृष्टा विनेदुः ते नराः तत्र सहस्रशः |
भरतस्य अनुयातारः स्वर्गे अयम् इति च अब्रुवन् || २-९१-६२ 
नृत्यन्ति स्म हसन्तिस्म गायन्ति स्म च सैनिकाः |
समन्तात् परिधावन्ति माल्यो पेताः सहस्रशः || २-९१-६३ 
ततो भुक्तवताम् तेषाम् तद् अन्नम् अमृत उपमम् |
दिव्यान् उद्वीक्ष्य भक्ष्यामः तान् अभवद् भक्षणे मतिः || २-९१-६४ 
प्रेष्याः चेट्यः च वध्वः च बलस्थाः च अपि सर्वशः |
बभूवुः ते भृशम् तृप्ताः सर्वे च आहत वाससः || २-९१-६५ 
कुन्जराः च खर उष्ट्रः च गो अश्वाः च मृग पक्षिणः |
बभूवुः सुभृताः तत्र न अन्यो ह्य् अन्यम् अकल्पयत् || २-९१-६६ 
न अशुक्ल वासाः तत्र आसीत् क्षुधितो मलिनो अपि वा |
रजसा ध्वस्त केशो वा नरः कश्चिद् अदृश्यत || २-९१-६७ 
आजैः च अपि च वाराहैर् निष्टान वर संचयैः |
फल निर्यूह संसिद्धैः सूपैर् गन्ध रस अन्वितैः || २-९१-६८
पुष्प ध्वजवतीः पूर्णाः शुक्लस्य अन्नस्य च अभितः |
ददृशुर् विस्मिताः तत्र नरा लौहीः सहस्रशः || २-९१-६९ 
बभूवुर् वन पार्श्वेषु कूपाः पायस कर्दमाः |
ताः च कामदुघा गावो द्रुमाः च आसन् मधुश्च्युतः || २-९१-७० 
वाप्यो मैरेय पूर्णाः च मृष्ट मांस चयैर् वृताः |
प्रतप्त पिठरैः च अपि मार्ग मायूर कौक्कुटैः || २-९१-७१ 
पात्रीणाम् च सहस्राणि शात कुम्भमयानि च |
स्थाल्यः कुम्भ्यः करम्भ्यः च दधि पूर्णाः सुसंस्कृताः || २-९१-७२
यौवनस्थस्य गौरस्य कपित्थस्य सुगन्धिनः | 
ह्रदाः पूर्णा रसालस्य दध्नः श्वेतस्य च अपरे |
बभूवुः पायसस्य अन्ते शर्करायाः च संचयाः || २-९१-७३
कल्कामः चूर्ण कषायामः च स्नानानि विविधानि च |
ददृशुर् भाजनस्थानि तीर्थेषु सरिताम् नराः || २-९१-७४ 
कल्कान् चूर्णकषायांश्च स्नानानि विविधानि च |
ददृशुर्भाजनस्थानि तीर्थेषु सरितां नराः || २-९१-७५ 
शुक्लान् अंशुमतः च अपि दन्त धावन संचयान् |
शुक्लामः चन्दन कल्कामः च समुद्गेषु अवतिष्ठतः || २-९१-७६
दर्पणान् परिमृष्टामः च वाससाम् च अपि संचयान् |
पादुक उपानहाम् चैव युग्मान् यत्र सहस्रशः ||२-९१-७७
आन्जनीः कन्कतान् कूर्चामः चत्राणि च धनूम्षि च |
मर्म त्राणानि चित्राणि शयनान्य् आसनानि च || २-९१-७८
प्रतिपान ह्रदान् पूर्णान् खर उष्ट्र गज वाजिनाम् |
अवगाह्य सुतीर्थामः च ह्रदान् स उत्पल पुष्करान् || २-९१-७९
नील वैदूर्य वर्णामः च मृदून् यवस संचयान् |
निर्वाप अर्थम् पशूनाम् ते ददृशुः तत्र सर्वशः || २-९१-८० 
व्यस्मयन्त मनुष्यस्ते स्वप्नकल्फं तदद्भुतं |
दृष्ट्वाऽतिथ्यं कृतं तादृग्भरतस्य महार्षिणा २-९१-८१ 
इत्य् एवम् रममाणानाम् देवानाम् इव नन्दने |
भरद्वाज आश्रमे रम्ये सा रात्रिर् व्यत्यवर्तत || २-९१-८२ 
प्रतिजग्मुः च ता नद्यो गन्धर्वाः च यथा आगतम् |
भरद्वाजम् अनुज्नाप्य ताः च सर्वा वर अन्गनाः || २-९१-८३ 
तथैव मत्ता मदिर उत्कटा नराः |
तथैव दिव्य अगुरु चन्दन उक्षिताः |
तथैव दिव्या विविधाः स्रग् उत्तमाः |
पृथक् प्रकीर्णा मनुजैः प्रमर्दिताः || २-९१-८४ 
इत्यार्षे श्रीमद्रामायणे आदिकाव्ये अयोध्याकाण्डे एकनवतितमः सर्गः 
ततः ताम् रजनीम् उष्य भरतः सपरिग्च्छदः |
कृत आतिथ्यो भरद्वाजम् कामाद् अभिजगाम ह || २-९२-१ 
तम् ऋषिः पुरुष व्याघ्रम् प्रेक्ष्य प्रान्जलिम् आगतम् |
हुत अग्नि होत्रो भरतम् भरद्वाजो अभ्यभाषत || २-९२-२ 
कच्चिद् अत्र सुखा रात्रिः तव अस्मद् विषये गता |
समग्रः ते जनः कच्चिद् आतिथ्ये शंस मे अनघ || २-९२-३ 
तम् उवाच अन्जलिम् कृत्वा भरतो अभिप्रणम्य च |
आश्रमाद् अभिनिष्क्रन्तम् ऋषिम् उत्तम तेजसम् || २-९२-४ 
सुख उषितो अस्मि भगवन् समग्र बल वाहनः |
तर्पितः सर्व कामैः च सामात्यो बलवत् त्वया || २-९२-५ 
अपेत क्लम सम्तापाः सुभक्ष्याः सुप्रतिश्रयाः |
अपि प्रेष्यान् उपादाय सर्वे स्म सुसुख उषिताः || २-९२-६ 
आमन्त्रये अहम् भगवन् कामम् त्वाम् ऋषि सत्तम |
समीपम् प्रस्थितम् भ्रातुर् मैरेण ईक्षस्व चक्षुषा || २-९२-७ 
आश्रमम् तस्य धर्मज्न धार्मिकस्य महात्मनः |
आचक्ष्व कतमो मार्गः कियान् इति च शंस मे || २-९२-८ 
इति पृष्टः तु भरतम् भ्रातृ दर्शन लालसम् |
प्रत्युवाच महा तेजा भरद्वाजो महा तपाः || २-९२-९ 
भरत अर्ध तृतीयेषु योजनेषु अजने वने |
चित्र कूटो गिरिः तत्र रम्य निर्दर काननः || २-९२-१० 
उत्तरम् पार्श्वम् आसाद्य तस्य मन्दाकिनी नदी |
पुष्पित द्रुम संचन्ना रम्य पुष्पित कानना || २-९२-११ 
अनन्तरम् तत् सरितः चित्र कूटः च पर्वतः |
ततो पर्ण कुटी तात तत्र तौ वसतो ध्रुवम् || २-९२-१२ 
दक्षिणेन एव मार्गेण सव्य दक्षिणम् एव च |
गज वाजि रथ आकीर्णाम् वाहिनीम् वाहिनी पते || २-९२-१३
वाहयस्व महा भाग ततो द्रक्ष्यसि राघवम् | 
प्रयाणम् इति च श्रुत्वा राज राजस्य योषितः |
हित्वा यानानि यान अर्हा ब्राह्मणम् पर्यवारयन् || २-९२-१४ 
वेपमाना कृशा दीना सह देव्या सुमन्त्रिया |
कौसल्या तत्र जग्राह कराभ्याम् चरणौ मुनेः || २-९२-१५ 
असमृद्धेन कामेन सर्व लोकस्य गर्हिता |
कैकेयी तस्य जग्राह चरणौ सव्यपत्रपा || २-९२-१६ 
तम् प्रदक्षिणम् आगम्य भगवन्तम् महा मुनिम् |
अदूराद् भरतस्य एव तस्थौ दीन मनाः तदा || २-९२-१७ 
ततः पप्रग्च्छ भरतम् भरद्वाजो दृढ व्रतः |
विशेषम् ज्नातुम् इग्च्छामि मातृऋणाम् तव राघव || २-९२-१८ 
एवम् उक्तः तु भरतो भरद्वाजेन धार्मिकः |
उवाच प्रान्जलिर् भूत्वा वाक्यम् वचन कोविदः || २-९२-१९ 
याम् इमाम् भगवन् दीनाम् शोकान् अशन कर्शिताम् |
पितुर् हि महिषीम् देवीम् देवताम् इव पश्यसि || २-९२-२०
एषा तम् पुरुष व्याघ्रम् सिम्ह विक्रान्त गामिनम् |
कौसल्या सुषुवे रामम् धातारम् अदितिर् यथा || २-९२-२१ 
अस्या वाम भुजम् श्लिष्टा या एषा तिष्ठति दुर्मनाः |
कर्णिकारस्य शाखा इव शीर्ण पुष्पा वन अन्तरे || २-९२-२२
एतस्याः तौ सुतौ देव्याः कुमारौ देव वर्णिनौ |
उभौ लक्ष्मण शत्रुघ्नौ वीरौ सत्य पराक्रमौ || २-९२-२३ 
यस्याः कृते नर याघ्रौ जीव नाशम् इतो गतौ |
राजा पुत्र विहीनः च स्वर्गम् दशरथो गतः || २-९२-२४
क्रोधनामकृतप्रज्ञां दृप्तां सुभगमानिनीम् |
ऐश्वर्य कामाम् कैकेयीम् अनार्याम् आर्य रूपिणीम् || २-९२-२५
मम एताम् मातरम् विद्धि नृशंसाम् पाप निश्चयाम् |
यतो मूलम् हि पश्यामि व्यसनम् महद् आत्मनः || २-९२-२६ 
इत्य् उक्त्वा नर शार्दूलो बाष्प गद्गदया गिरा |
स निशश्वास ताम्र अक्षो क्रुद्धो नाग इव असकृत् || २-९२-२७ 
भरद्वाजो महर्षिः तम् ब्रुवन्तम् भरतम् तदा |
प्रत्युवाच महा बुद्धिर् इदम् वचनम् अर्थवत् || २-९२-२८ 
न दोषेण अवगन्तव्या कैकेयी भरत त्वया |
राम प्रव्राजनम् ह्य् एतत् सुख उदर्कम् भविष्यति || २-९२-२९ 
देवानाम् दानवानाम् च ऋषीणाम् भावितात्मनाम् |
हितमेव भविष्यद्धि रामप्रव्राजनादिह || २-९२-३० 
अभिवाद्य तु संसिद्धः कृत्वा च एनम् प्रदक्षिणम् |
आमन्त्र्य भरतः सैन्यम् युज्यताम् इत्य् अचोदयत् || २-९२-३१ 
ततो वाजि रथान् युक्त्वा दिव्यान् हेम परिष्क्रितान् |
अध्यारोहत् प्रयाण अर्थी बहून् बहु विधो जनः || २-९२-३२ 
गज कन्या गजाः चैव हेम कक्ष्याः पताकिनः |
जीमूता इव घर्म अन्ते सघोषाः सम्प्रतस्थिरे || २-९२-३३ 
विविधान्य् अपि यानानि महानि च लघूनि च |
प्रययुः सुमहा अर्हाणि पादैर् एव पदातयः || २-९२-३४ 
अथ यान प्रवेकैः तु कौसल्या प्रमुखाः स्त्रियः |
राम दर्शन कान्क्षिण्यः प्रययुर् मुदिताः तदा || २-९२-३५ 
चंद्र्क तरुण आभासाम् नियुक्ताम् शिबिकाम् शुभाम् |
आस्थाय प्रययौ श्रीमान् भरतः सपरिग्च्छदः || २-९२-३६ 
सा प्रयाता महा सेना गज वाजि रथ आकुला |
दक्षिणाम् दिशम् आवृत्य महा मेघ इव उत्थितः || २-९२-३७
वनानि तु व्यतिक्रम्य जुष्टानि मृग पक्षिभिः |
गङ्गायाः परवेलायां गिरिष्वपि नदीषु च २-९२-३८ 
सा सम्प्रहृष्ट द्विप वाजि योधा |
वित्रासयन्ती मृग पक्षि सम्घान् |
महद् वनम् तत् प्रविगाहमाना |
रराज सेना भरतस्य तत्र || २-९२-३९ 
इत्यार्षे श्रीमद्रामायणे आदिकाव्ये अयोध्याकाण्डे द्विननवतितमः सर्गः 
तया महत्या यायिन्या ध्वजिन्या वन वासिनः |
अर्दिता यूथपा मत्ताः सयूथाः सम्प्रदुद्रुवुः || २-९३-१ 
ऋक्षाः पृषत सम्घाः च रुरवः च समन्ततः |
दृश्यन्ते वन राजीषु गिरिषु अपि नदीषु च || २-९३-२ 
स सम्प्रतस्थे धर्म आत्मा प्रीतो दशरथ आत्मजः |
वृतो महत्या नादिन्या सेनया चतुर् अन्गया || २-९३-३ 
सागर ओघ निभा सेना भरतस्य महात्मनः |
महीम् संचादयाम् आस प्रावृषि द्याम् इव अम्बुदः || २-९३-४ 
तुरम्ग ओघैर् अवतता वारणैः च महा जवैः |
अनालक्ष्या चिरम् कालम् तस्मिन् काले बभूव भूः || २-९३-५ 
स यात्वा दूरम् अध्वानम् सुपरिश्रान्त वाहनः |
उवाच भरतः श्रीमान् वसिष्ठम् मन्त्रिणाम् वरम् || २-९३-६ 
यादृशम् लक्ष्यते रूपम् यथा चैव श्रुतम् मया |
व्यक्तम् प्राप्ताः स्म तम् देशम् भरद्वाजो यम् अब्रवीत् || २-९३-७ 
अयम् गिरिः चित्र कूटः तथा मन्दाकिनी नदी |
एतत् प्रकाशते दूरान् नील मेघ निभम् वनम् || २-९३-८ 
गिरेः सानूनि रम्याणि चित्र कूटस्य सम्प्रति |
वारणैर् अवमृद्यन्ते मामकैः पर्वत उपमैः || २-९३-९ 
मुन्चन्ति कुसुमान्य् एते नगाः पर्वत सानुषु |
नीला इव आतप अपाये तोयम् तोय धरा घनाः || २-९३-१० 
किन्नर आचरित उद्देशम् पश्य शत्रुघ्न पर्वतम् |
हयैः समन्ताद् आकीर्णम् मकरैर् इव सागरम् || २-९३-११ 
एते मृग गणा भान्ति शीघ्र वेगाः प्रचोदिताः |
वायु प्रविद्धाः शरदि मेघ राज्य इव अम्बरे || २-९३-१२ 
कुर्वन्ति कुसुम आपीडान् शिरह्सु सुरभीन् अमी |
मेघ प्रकाशैः फलकैर् दाक्षिणात्या यथा नराः || २-९३-१३ 
निष्कूजम् इव भूत्वा इदम् वनम् घोर प्रदर्शनम् |
अयोध्या इव जन आकीर्णा सम्प्रति प्रतिभाति मा || २-९३-१४ 
खुरैर् उदीरितो रेणुर् दिवम् प्रग्च्छाद्य तिष्ठति |
तम् वहत्य् अनिलः शीघ्रम् कुर्वन्न् इव मम प्रियम् || २-९३-१५ 
स्यन्दनामः तुरग उपेतान् सूत मुख्यैर् अधिष्ठितान् |
एतान् सम्पततः शीघ्रम् पश्य शत्रुघ्न कानने || २-९३-१६ 
एतान् वित्रासितान् पश्य बर्हिणः प्रिय दर्शनान् |
एतम् आविशतः शैलम् अधिवासम् पतत्रिणाम् || २-९३-१७ 
अतिमात्रम् अयम् देशो मनोज्नः प्रतिभाति मा |
तापसानाम् निवासो अयम् व्यक्तम् स्वर्ग पथो यथा || २-९३-१८ 
मृगा मृगीभिः सहिता बहवः पृषता वने |
मनोज्न रूपा लक्ष्यन्ते कुसुमैर् इव चित्रितः || २-९३-१९ 
साधु सैन्याः प्रतिष्ठन्ताम् विचिन्वन्तु च काननम् |
यथा तौ पुरुष व्याघ्रौ दृश्येते राम लक्ष्मणौ || २-९३-२० 
भरतस्य वचः श्रुत्वा पुरुषाः शस्त्र पाणयः |
विविशुः तद् वनम् शूरा धूमम् च ददृशुः ततः || २-९३-२१ 
ते समालोक्य धूम अग्रम् ऊचुर् भरतम् आगताः |
न अमनुष्ये भवत्य् अग्निर् व्यक्तम् अत्र एव राघवौ || २-९३-२२ 
अथ न अत्र नर व्याघ्रौ राज पुत्रौ परम् तपौ |
अन्ये राम उपमाः सन्ति व्यक्तम् अत्र तपस्विनः || २-९३-२३ 
तत् श्रुत्वा भरतः तेषाम् वचनम् साधु सम्मतम् |
सैन्यान् उवाच सर्वामः तान् अमित्र बल मर्दनः || २-९३-२४ 
यत् ता भवन्तः तिष्ठन्तु न इतो गन्तव्यम् अग्रतः |
अहम् एव गमिष्यामि सुमन्त्रो गुरुर् एव च || २-९३-२५ 
एवम् उक्ताः ततः सर्वे तत्र तस्थुः समन्ततः |
भरतो यत्र धूम अग्रम् तत्र दृष्टिम् समादधत् || २-९३-२६ 
व्यवस्थिता या भरतेन सा चमूर् |
निरीक्षमाणा अपि च धूमम् अग्रतः |
बभूव हृष्टा नचिरेण जानती |
प्रियस्य रामस्य समागमम् तदा || २-९३-२७ 
दीर्घ काल उषितः तस्मिन् गिरौ गिरि वन प्रियः |
विदेह्याः प्रियमाकान्क्षन् स्वम् च चित्तम् विलोभयन् || २-९४-१
अथ दाशरथिः चित्रम् चित्र कूटम् अदर्शयत् |
भार्याम् अमर सम्काशः शचीम् इव पुरम् दरः || २-९४-२ 
न राज्याद् भ्रंशनम् भद्रे न सुहृद्भिर् विना भवः |
मनो मे बाधते दृष्ट्वा रमणीयम् इमम् गिरिम् || २-९४-३ 
पश्य इमम् अचलम् भद्रे नाना द्विज गण आयुतम् |
शिखरैः खम् इव उद्विद्धैर् धातुमद्भिर् विभूषितम् || २-९४-४ 
केचिद् रजत सम्काशाः केचित् क्षतज सम्निभाः |
पीत माज्जिस्थ वर्नाः च केचिन् मनि वर प्रभाः || २-९४-५
पुष्य अर्क केतुक आभाः च केचिज् ज्योती रस प्रभाः |
विराजन्ते अचल इन्द्रस्य देशा धातु विभूषिताः || २-९४-६ 
नना मृग गण द्वीपि तरक्षु ऋक्ष गणैर् वृतः |
अदुष्टैर् भात्य् अयम् शैलो बहु पक्षि समाकुलः || २-९४-७ 
आम्र जम्बु असनैर् लोध्रैः प्रियालैः पनसैर् धवैः |
अन्कोलैर् भव्य तिनिशैर् ब्लिव तिन्दुक वेणुभिः || २-९४-८
काश्मर्य् अरिष्ट वरणैर् मधूकैः तिलकैः तथा |
बदर्य् आमलकैर् नीपैर् वेत्र धन्वन बीजकैः || २-९४-९
पुष्पवद्भिः फल उपेतैः चायावद्भिर् मनो रमैः |
एवम् आदिभिर् आकीर्णः श्रियम् पुष्यत्य् अयम् गिरिः || २-९४-१० 
शैल प्रस्थेषु रम्येषु पश्य इमान् काम हर्षणान् |
किन्नरान् द्वंद्वशो भद्रे रममाणान् मनस्विनः || २-९४-११ 
शाखा अवसक्तान् खड्गामः च प्रवराण्य् अम्बराणि च |
पश्य विद्याधर स्त्रीणाम् क्रीडेद् देशान् मनो रमान् || २-९४-१२ 
जल प्रपातैर् उद्भेदैर् निष्यन्दैः च क्वचित् क्वचित् |
स्रवद्भिर् भात्य् अयम् शैलः स्रवन् मद इव द्विपः || २-९४-१३ 
गुहा समीरणो गन्धान् नाना पुष्प भवान् वहन् |
घ्राण तर्पणम् अभ्येत्य कम् नरम् न प्रहर्षयेत् || २-९४-१४ 
यदि इह शरदो अनेकाः त्वया सार्धम् अनिन्दिते |
लक्ष्मणेन च वत्स्यामि न माम् शोकः प्रधक्ष्यति || २-९४-१५ 
बहु पुष्प फले रम्ये नाना द्विज गण आयुते |
विचित्र शिखरे ह्य् अस्मिन् रतवान् अस्मि भामिनि || २-९४-१६ 
अनेन वन वासेन मया प्राप्तम् फल द्वयम् |
पितुः च अनृणता धर्मे भरतस्य प्रियम् तथा || २-९४-१७ 
वैदेहि रमसे कच्चिच् चित्र कूटे मया सह |
पश्यन्ती विविधान् भावान् मनो वाक् काय सम्यतान् || २-९४-१८ 
इदम् एव अमृतम् प्राहू राज्नाम् राज ऋषयः परे |
वन वासम् भव अर्थाय प्रेत्य मे प्रपितामहाः || २-९४-१९ 
शिलाः शैलस्य शोभन्ते विशालाः शतशो अभितः |
बहुला बहुलैर् वर्णैर् नील पीत सित अरुणैः || २-९४-२० 
निशि भान्त्य् अचल इन्द्रस्य हुत अशन शिखा इव |
ओषध्यः स्वप्रभा लक्ष्म्या भ्राजमानाः सहस्रशः || २-९४-२१ 
केचित् क्षय निभा देशाः केचिद् उद्यान सम्निभाः |
केचिद् एक शिला भान्ति पर्वतस्य अस्य भामिनि || २-९४-२२ 
भित्त्वा इव वसुधाम् भाति चित्र कूटः समुत्थितः |
चित्र कूटस्य कूटो असौ दृश्यते सर्वतः शुभः || २-९४-२३ 
कुष्ठ पुम्नाग तगर भूर्ज पत्र उत्तरच् चदान् |
कामिनाम् स्वास्तरान् पश्य कुशेशय दल आयुतान् || २-९४-२४ 
मृदिताः च अपविद्धाः च दृश्यन्ते कमल स्रजः |
कामिभिर् वनिते पश्य फलानि विविधानि च || २-९४-२५ 
वस्वौक साराम् नलिनीम् अत्येति इव उत्तरान् कुरून् |
पर्वतः चित्र कूटो असौ बहु मूल फल उदकः || २-९४-२६ 
इमम् तु कालम् वनिते विजह्निवामः |
त्वया च सीते सह लक्ष्मणेन च |
रतिम् प्रपत्स्ये कुल धर्म वर्धिनीम् |
सताम् पथि स्वैर् नियमैः परैः स्थितः || २-९४-२७ 
इत्यार्षे श्रीमद्रामायणे आदिकाव्ये अयोध्याकाण्डे चतुर्नवतितमः सर्गः 
अथ शैलाद् विनिष्क्रम्य मैथिलीम् कोसल ईश्वरः |
अदर्शयत् शुभ जलाम् रम्याम् मन्दाकिनीम् नदीम् || २-९५-१ 
अब्रवीच् च वर आरोहाम् चारु चन्द्र निभ आननाम् |
विदेह राजस्य सुताम् रामो राजीव लोचनः || २-९५-२ 
विचित्र पुलिनाम् रम्याम् हंस सारस सेविताम् |
कुसुमैर् उपसम्पन्नाम् पश्य मन्दाकिनीम् नदीम् || २-९५-३ 
नाना विधैः तीर रुहैर् वृताम् पुष्प फल द्रुमैः |
राजन्तीम् राज राजस्य नलिनीम् इव सर्वतः || २-९५-४ 
मृग यूथ निपीतानि कलुष अम्भांसि साम्प्रतम् |
तीर्थानि रमणीयानि रतिम् सम्जनयन्ति मे || २-९५-५ 
जटा अजिन धराः काले वल्कल उत्तर वाससः |
ऋषयः तु अवगाहन्ते नदीम् मन्दाकिनीम् प्रिये || २-९५-६ 
आदित्यम् उपतिष्ठन्ते नियमाद् ऊर्ध्व बाहवः |
एते अपरे विशाल अक्षि मुनयः संशित व्रताः || २-९५-७ 
मारुत उद्धूत शिखरैः प्रनृत्त इव पर्वतः |
पादपैः पत्र पुष्पाणि सृजद्भिर् अभितो नदीम् || २-९५-८ 
कच्चिन् मणि निकाश उदाम् कच्चित् पुलिन शालिनीम् |
कच्चित् सिद्ध जन आकीर्णाम् पश्य मन्दाकिनीम् नदीम् || २-९५-९ 
निर्धूतान् वायुना पश्य विततान् पुष्प संचयान् |
पोप्लूयमानान् अपरान् पश्य त्वम् जल मध्यगान् || २-९५-१० 
तामः च अतिवल्गु वचसो रथ अन्ग आह्वयना द्विजाः |
अधिरोहन्ति कल्याणि निष्कूजन्तः शुभाः गिरः || २-९५-११ 
दर्शनम् चित्र कूटस्य मन्दाकिन्याः च शोभने |
अधिकम् पुर वासाच् च मन्ये च तव दर्शनात् || २-९५-१२ 
विधूत कलुषैः सिद्धैः तपो दम शम अन्वितैः |
नित्य विक्षोभित जलाम् विहाहस्व मया सह || २-९५-१३ 
सखीवच् च विगाहस्व सीते मन्दकिनीम् इमाम् |
कमलान्य् अवमज्जन्ती पुष्कराणि च भामिनि || २-९५-१४ 
त्वम् पौर जनवद् व्यालान् अयोध्याम् इव पर्वतम् |
मन्यस्व वनिते नित्यम् सरयूवद् इमाम् नदीम् || २-९५-१५ 
लक्ष्मणः चैव धर्म आत्मा मन् निदेशे व्यवस्थितः |
त्वम् च अनुकूला वैदेहि प्रीतिम् जनयथो मम || २-९५-१६ 
उपस्पृशमः त्रि षवणम् मधु मूल फल अशनः |
न अयोध्यायै न राज्याय स्पृहये अद्य त्वया सह || २-९५-१७ 
इमाम् हि रम्याम् गज यूथ लोलिताम् |
निपीत तोयाम् गज सिम्ह वानरैः |
सुपुष्पितैः पुष्प धरैर् अलम्कृताम् |
न सो अस्ति यः स्यान् न गत क्रमः सुखी || २-९५-१८ 
इति इव रामो बहु सम्गतम् वचः |
प्रिया सहायः सरितम् प्रति ब्रुवन् |
चचार रम्यम् नयन अन्जन प्रभम् |
स चित्र कूटम् रघु वंश वर्धनः || २-९५-१९ 
तां तथा दर्शयित्वा तु मैथिलीं गिरिनिम्नगाम् |
निषसाद गिरिप्रस्थे सीतां मांसेन चन्दयन् || २-९६-१ 
इदं मेध्यमिदं स्वादु निष्टप्तमिदमग्निना |
एवमास्ते स धर्मात्मा सीतया सह राघवः || २-९६-२ 
तथा तत्र आसतः तस्य भरतस्य उपयायिनः |
सैन्य रेणुः च शब्दः च प्रादुर् आस्ताम् नभः स्पृशौ || २-९६-३ 
एतस्मिन्न् अन्तरे त्रस्ताः शब्देन महता ततः |
अर्दिता यूथपा मत्ताः सयूथा दुद्रुवुर् दिशः || २-९६-४ 
स तम् सैन्य समुद्भूतम् शब्दम् शुश्रव राघवः |
तामः च विप्रद्रुतान् सर्वान् यूथपान् अन्ववैक्षत || २-९६-५ 
तामः च विद्रवतो दृष्ट्वा तम् च श्रुत्वा स निह्स्वनम् |
उवाच रामः सौमित्रिम् लक्ष्मणम् दीप्त तेजसम् || २-९६-६ 
हन्त लक्ष्मण पश्य इह सुमित्रा सुप्रजाः त्वया |
भीम स्तनित गम्भ्हिरः तुमुलः श्रूयते स्वनः || २-९६-७ 
गजयूथानि वारण्ये महिषा वा महावने |
वित्रासिता मृगाह् सिंहैः सहसा प्रद्रुता दिशः २-९६-८ 
राजा वा राज मात्रो वा मृगयाम् अटते वने |
अन्यद् वा श्वा पदम् किंचित् सौमित्रे ज्नातुम् अर्हसि || २-९६-९ 
सुदुश्चरो गिरिश्चायं पक्षिणामपि लक्ष्मण |
सर्वम् एतद् यथा तत्त्वम् अचिराज् ज्नातुम् अर्हसि || २-९६-१० 
स लक्ष्मणः सम्त्वरितः सालम् आरुह्य पुष्पितम् |
प्रेक्षमाणो दिशः सर्वाः पूर्वाम् दिशम् अवैक्षत || २-९६-११ 
उदन् मुखः प्रेक्षमाणो ददर्श महतीम् चमूम् |
रथ अश्व गज सम्बाधाम् यत्तैर् युक्ताम् पदातिभिः || २-९६-१२ 
ताम् अश्व गज सम्पूर्णाम् रथ ध्वज विभूषिताम् |
शशंस सेनाम् रामाय वचनम् च इदम् अब्रवीत् || २-९६-१३ 
अग्निम् संशमयतु आर्यः सीता च भजताम् गुहाम् |
सज्यम् कुरुष्व चापम् च शरामः च कवचम् तथा || २-९६-१४ 
तम् रामः पुरुष व्याघ्रो लक्ष्मणम् प्रत्युवाच ह |
अन्ग अवेक्षस्व सौमित्रे कस्य एताम् मन्यसे चमूम् || २-९६-१५ 
एवम् उक्क्तः तु रामेण लक्ष्माणो वाक्यम् अब्रवीत् |
दिधक्षन्न् इव ताम् सेनाम् रुषितः पावको यथा || २-९६-१६ 
सम्पन्नम् राज्यम् इग्च्छमः तु व्यक्तम् प्राप्य अभिषेचनम् |
आवाम् हन्तुम् समभ्येति कैकेय्या भरतः सुतः || २-९६-१७ 
एष वै सुमहान् श्रीमान् विटपी सम्प्रकाशते |
विराजत्य् उद्गत स्कन्धः कोविदार ध्वजो रथे || २-९६-१८ 
भजन्त्य् एते यथा कामम् अश्वान् आरुह्य शीघ्रगान् |
एते भ्राजन्ति सम्हृष्टा जगान् आरुह्य सादिनः || २-९६-१९ 
गृहीत धनुषौ च आवाम् गिरिम् वीर श्रयावहे |
अथवेहैव तिष्ठावः सन्नद्धावुद्यतायुधौ २-९६-२० 
अपि नौ वशम् आगग्च्छेत् कोविदार ध्वजो रणे |
अपि द्रक्ष्यामि भरतम् यत् कृते व्यसनम् महत् || २-९६-२१
त्वया राघव सम्प्राप्तम् सीतया च मया तथा | 
यन् निमित्तम् भवान् राज्याच् च्युतो राघव शाश्वतीम् |
सम्प्राप्तो अयम् अरिर् वीर भरतो वध्य एव मे || २-९६-२२ 
भरतस्य वधे दोषम् न अहम् पश्यामि राघव |
पूर्व अपकारिणम् हत्वा न ह्यधर्मेण युज्यते || २-९६-२३ 
पूर्वापकारी भरतस्य्तक्तधर्मश्च राघव |
एतस्मिन्न् निहते कृत्स्नाम् अनुशाधि वसुंधराम् || २-९६-२४ 
अद्य पुत्रम् हतम् सम्ख्ये कैकेयी राज्य कामुका |
मया पश्येत् सुदुह्ख आर्ता हस्ति भग्नम् इव द्रुमम् || २-९६-२५ 
कैकेयीम् च वधिष्यामि सानुबन्धाम् सबान्धवाम् |
कलुषेण अद्य महता मेदिनी परिमुच्यताम् || २-९६-२६ 
अद्य इमम् सम्यतम् क्रोधम् असत्कारम् च मानद |
मोक्ष्यामि शत्रु सैन्येषु कक्षेषु इव हुत अशनम् || २-९६-२७ 
अद्य एतच् चित्र कूटस्य काननम् निशितैः शरैः |
चिन्दन् शत्रु शरीराणि करिष्ये शोणित उक्षितम् || २-९६-२८ 
शरैर् निर्भिन्न हृदयान् कुन्जरामः तुरगामः तथा |
श्वापदाः परिकर्षन्तु नराः च निहतान् मया || २-९६-२९ 
शराणाम् धनुषः च अहम् अनृणो अस्मि महा वने |
ससैन्यम् भरतम् हत्वा भविष्यामि न संशयः || २-९६-३० 
सुसम्रब्धम् तु सौमित्रिम् लक्ष्मणम् क्रोध मूर्चितम् |
रामः तु परिसान्त्व्य अथ वचनम् च इदम् अब्रवीत् || २-९७-१ 
किम् अत्र धनुषा कार्यम् असिना वा सचर्मणा |
महा इष्वासे महा प्राज्ने भरते स्वयम् आगते || २-९७-२ 
पितुस्सत्यं प्रतिश्रुत्य हत्वा भरतमागतम् |
किम् करिष्यामि राज्येन सापवादेन लक्ष्मण || २-९७-३ 
यद्द्रव्यं बान्दवानां वा मित्राणां वाक्षये भवत् |
नाहं तप्त्प्रतिगृह्णीयां भक्षान्विषकृतानिव २-९७-४ 
धर्ममर्थं च कामं च पृथिवीं चापि लक्षण |
इच्छामि भवतामर्थे एतत् प्रतिशृणोमि ते || २-९७-५ 
भ्रातृइणां संग्रहार्थं च सुखार्थं चापि लक्ष्मण |
राज्यमप्यहमिच्छामि सत्येनायुधमालभे || २-९७-६ 
नेयं मम मही सौम्य दुर्लभा सागराम्बरा |
न हीच्छेयमधर्मेण शक्रत्वमपि लक्ष्मण || २-९७-७ 
यद्विना भरतं त्वां च शत्रुघ्नं चापि मानद |
भवेन्मम सुखं किंचिद्भस्म तत्कुरुतां शिखी || २-९७-८ 
मन्येऽहमागतोऽयेध्यां भरतो भ्रातृवत्सलः |
मम प्राणात्र्पियतरः कुलधर्ममनुस्मरन् || २-९७-९
श्रुत्वा प्रव्राजितं मां हि जटावल्कलधारिणम् |
जानक्यासहितं वीर त्वया च पुरुषर्षभ || २-९७-१०
स्नेहेनाक्रान्तहृदयः शिकेनाकुलितेन्द्रियः |
द्रष्टुमभ्यागतो ह्येष भरतो नान्यथऽऽगतः || २-९७-११ 
अम्बाअं च कैकयीं रुष्य परुषं चाप्रियं वदन् |
प्रसाद्य पितरं स्रीमान् राज्यं मे दातुमागतः || २-९७-१२ 
प्राप्त कालम् यद् एषो अस्मान् भरतो द्रष्टुम् इग्च्छति |
अस्मासु मनसा अप्य् एष न अहितम् किंचिद् आचरेत् || २-९७-१३ 
विप्रियम् कृत पूर्वम् ते भरतेन कदा न किम् |
ईदृशम् वा भयम् ते अद्य भरतम् यो अत्र शन्कसे || २-९७-१४ 
न हि ते निष्ठुरम् वाच्यो भरतो न अप्रियम् वचः |
अहम् ह्य् अप्रियम् उक्तः स्याम् भरतस्य अप्रिये कृते || २-९७-१५ 
कथम् नु पुत्राः पितरम् हन्युः कस्यांचिद् आपदि |
भ्राता वा भ्रातरम् हन्यात् सौमित्रे प्राणम् आत्मनः || २-९७-१६ 
यदि राज्यस्य हेतोः त्वम् इमाम् वाचम् प्रभाषसे |
वक्ष्यामि भरतम् दृष्ट्वा राज्यम् अस्मै प्रदीयताम् || २-९७-१७ 
उच्यमानो हि भरतो मया लक्ष्मण तत्त्वतः |
राज्यम् अस्मै प्रयग्च्छ इति बाढम् इत्य् एव वक्ष्यति || २-९७-१८ 
तथा उक्तो धर्म शीलेन भ्रात्रा तस्य हिते रतः |
लक्ष्मणः प्रविवेश इव स्वानि गात्राणि लज्जया || २-९७-१९ 
तद्वाक्यं लक्ष्मणः श्रुत्वा व्रीशितः प्रत्युवाच ह |
त्व मन्ये द्रष्टुमायातः पिता दशरथः स्वयम् || २-९७-२० 
व्रीडितम् लक्ष्मणम् दृष्ट्वा राघवः प्रत्युवाच ह |
एष मन्ये महा बाहुर् इह अस्मान् द्रष्टुम् आगतः || २-९७-२१ 
अथवा नौ ध्रुवं मन्ये मन्यमानः सुखोचितौ |
वन वासम् अनुध्याय गृहाय प्रतिनेष्यति || २-९७-२२ 
इमाम् वा अप्य् एश वैदेहीम् अत्यन्त सुख सेविनीम् |
एतौ तौ सम्प्रकाशेते गोत्रवन्तौ मनो रमौ || २-९७-२३ 
एतौ तौ संप्रकाशेते गोत्रवन्तौ मनोरमौ |
वायु वेग समौ वीर जवनौ तुरग उत्तमौ || २-९७-२४ 
स एष सुमहा कायः कम्पते वाहिनी मुखे |
नागः शत्रुम्जयो नाम वृद्धः तातस्य धीमतः || २-९७-२५ 
न तु पश्यामि तच्छत्रं पाण्डरं लोकसत्कृअम् |
पितुर्दिव्यं महाबाहो संशयो भवतीह मे २-९७-२६ 
वृक्षाग्रादवरोह त्वं कुरु लक्ष्म्मण मद्वचः |
इतीव रामो धर्मात्मा सौमित्रिं तमुवाच ह || २-९७-२७ 
अवतीर्य तु साल अग्रात् तस्मात् स समितिम् जयः |
लक्ष्मणः प्रान्जलिर् भूत्वा तस्थौ रामस्य पार्श्वतः || २-९७-२८ 
भरतेन अथ संदिष्टा सम्मर्दो न भवेद् इति |
समन्तात् तस्य शैलस्य सेना वासम् अकल्पयत् || २-९७-२९ 
अध्यर्धम् इष्क्वाकु चमूर् योजनम् पर्वतस्य सा |
पार्श्वे न्यविशद् आवृत्य गज वाजि रथ आकुला || २-९७-३० 
सा चित्र कूटे भरतेन सेना |
धर्मम् पुरः कृत्य विधूय दर्पम् |
प्रसादन अर्थम् रघु नन्दनस्य |
विरोचते नीतिमता प्रणीता || २-९७-३१ 
इत्यार्षे श्रीमद्रामायने आदिकावे अयोध्याकाण्डे सप्तनवतितमः सर्गः 
निवेश्य सेनाम् तु विभुः पद्भ्याम् पादवताम् वरः |
अभिगन्तुम् स काकुत्स्थम् इयेष गुरु वर्तकम् || २-९८-१ 
निविष्ट मात्रे सैन्ये तु यथा उद्देशम् विनीतवत् |
भरतो भ्रातरम् वाक्यम् शत्रुघ्नम् इदम् अब्रवीत् || २-९८-२ 
क्षिप्रम् वनम् इदम् सौम्य नर सम्घैः समन्ततः |
लुब्धैः च सहितैर् एभिः त्वम् अन्वेषितुम् अर्हसि || २-९८-३ 
गुहो ज्ञातिसहस्रेण शरचापासिधारिणा |
समन्वेषतु काकुत्थ्समस्मिन् परिवृतः स्वयम् || २-९८-४ 
अमात्यैः सह पौरैश्च गुरुभिश्च द्विजातिभिः |
वनं सर्वं चरिष्यामि पद्भ्यां परिवृतः स्वयम् || २-९८-५ 
यावन् न रामम् द्रक्ष्यामि लक्ष्मणम् वा महा बलम् |
वैदेहीम् वा महा भागाम् न मे शान्तिर् भविष्यति || २-९८-६ 
यावन् न चन्द्र सम्काशम् द्रक्ष्यामि शुभम् आननम् |
भ्रातुः पद्म पलाश अक्षम् न मे शान्तिर् भविष्यति || २-९८-७ 
यावन् न चरणौ भ्रातुः पार्थिव व्यन्जन अन्वितौ |
शिरसा धारयिष्यामि न मे शान्तिर् भविष्यति || २-९८-८ 
यावन् राज्ये राज्य अर्हः पितृ पैतामहे स्थितः |
अभिषेक जल क्लिन्नो न मे शान्तिर् भविष्यति || २-९८-९ 
सिद्धार्थः खलु सौमित्रिर्यश्चन्द्रविमलोवमम् |
मुखं पश्यति रामस्य राजीवाक्षं महाद्युति || २-९८-१० 
कृत कृत्या महा भागा वैदेही जनक आत्मजा |
भर्तारम् सागर अन्तायाः पृथिव्या या अनुगग्च्छति || २-९८-११ 
सुभगः चित्र कूटो असौ गिरि राज उपमो गिरिः |
यस्मिन् वसति काकुत्स्थः कुबेर इव नन्दने || २-९८-१२ 
कृत कार्यम् इदम् दुर्गम् वनम् व्याल निषेवितम् |
यद् अध्यास्ते महा तेजा रामः शस्त्रभृताम् वरः || २-९८-१३ 
निविष्टायाम् तु सेनायाम् उत्सुको भरतः तदा |
जगाम भ्रातरम् द्रष्टुम् शत्रुघ्नम् अनुदर्शयन् || २-९९-१ 
ऋषिम् वसिष्ठम् संदिश्य मातृऋर् मे शीघ्रम् आनय |
इति तरितम् अग्रे स जागम गुरु वत्सलः || २-९९-२ 
सुमन्त्रः तु अपि शतुघ्नम् अदूराद् अन्वपद्यत |
राम दार्शनजः तर्षो भरतस्य इव तस्य च || २-९९-३ 
गग्च्छन्न् एव अथ भरतः तापस आलय संस्थिताम् |
भ्रातुः पर्ण कुटीम् श्रीमान् उटजम् च ददर्श ह || २-९९-४ 
शालायाः तु अग्रतः तस्या ददर्श भरतः तदा |
काष्टानि च अवभग्नानि पुष्पाण्य् अवचितानि च || २-९९-५ 
स लक्ष्मणस्य रामस्य ददर्शाश्रममीयुषः |
कृतं वृक्षेष्वभिज्ञानं कुशचीरैः क्वचित् क्वचित् || २-९९-६ 
स ददर्श वने तस्मिन् महतः संचयान् कृतान् |
मृगाणाम् महिषाणाम् च करीषैः शीत कारणात् || २-९९-७ 
गग्च्छन् एव महा बाहुर् द्युतिमान् भरतः तदा |
शत्रुघ्नम् च अब्रवीद्द् हृष्टः तान् अमात्यामः च सर्वशः || २-९९-८ 
मन्ये प्राप्ताः स्म तम् देशम् भरद्वाजो यम् अब्रवीत् |
न अतिदूरे हि मन्ये अहम् नदीम् मन्दाकिनीम् इतः || २-९९-९ 
उच्चैर् बद्धानि चीराणि लक्ष्मणेन भवेद् अयम् |
अभिज्नान कृतः पन्था विकाले गन्तुम् इग्च्छता || २-९९-१० 
इदम् च उदात्त दन्तानाम् कुन्जराणाम् तरस्विनाम् |
शैल पार्श्वे परिक्रान्तम् अन्योन्यम् अभिगर्जताम् || २-९९-११ 
यम् एव आधातुम् इग्च्छन्ति तापसाः सततम् वने |
तस्य असौ दृश्यते धूमः सम्कुलः कृष्ट वर्त्मनः || २-९९-१२ 
अत्र अहम् पुरुष व्याघ्रम् गुरु सत्कार कारिणम् |
आर्यम् द्रक्ष्यामि सम्हृष्टो महर्षिम् इव राघवम् || २-९९-१३ 
अथ गत्वा मुहूर्तम् तु चित्र कूटम् स राघवः |
मन्दाकिनीम् अनुप्राप्तः तम् जनम् च इदम् अब्रवीत् || २-९९-१४ 
जगत्याम् पुरुष व्याघ्र आस्ते वीर आसने रतः |
जन इन्द्रो निर्जनम् प्राप्य धिन् मे जन्म सजीवितम् || २-९९-१५ 
मत् कृते व्यसनम् प्राप्तो लोक नाथो महा द्युतिः |
सर्वान् कामान् परित्यज्य वने वसति राघवः || २-९९-१६ 
इति लोक समाक्रुष्टः पादेषु अद्य प्रसादयन् |
रामस्य निपतिष्यामि सीतायाः च पुनः पुनः || २-९९-१७ 
एवम् स विलपमः तस्मिन् वने दशरथ आत्मजः |
ददर्श महतीम् पुण्याम् पर्ण शालाम् मनो रमाम् || २-९९-१८
साल ताल अश्व कर्णानाम् पर्णैर् बहुभिर् आवृताम् |
विशालाम् मृदुभिः तीर्णाम् कुशैर् वेदिम् इव अध्वरे || २-९९-१९
शक्र आयुध निकाशैः च कार्मुकैर् भार साधनैः |
रुक्म पृष्ठैर् महा सारैः शोभिताम् शत्रु बाधकैः || २-९९-२०
अर्क रश्मि प्रतीकाशैर् घोरैः तूणी गतैः शरैः |
शोभिताम् दीप्त वदनैः सर्पैर् भोगवतीम् इव || २-९९-२१
महा रजत वासोभ्याम् असिभ्याम् च विराजिताम् |
रुक्म बिन्दु विचित्राभ्याम् चर्मभ्याम् च अपि शोभिताम् || २-९९-२२
गोधा अन्गुलित्रैर् आसाक्तैः चित्रैः कान्चन भूषितैः |
अरि सम्घैर् अनाधृष्याम् मृगैः सिम्ह गुहाम् इव || २-९९-२३ 
प्राग् उदक् स्रवणाम् वेदिम् विशालाम् दीप्त पावकाम् |
ददर्श भरतः तत्र पुण्याम् राम निवेशने || २-९९-२४ 
निरीक्ष्य स मुहूर्तम् तु ददर्श भरतो गुरुम् |
उटजे रामम् आसीनाम् जटा मण्डल धारिणम् || २-९९-२५ 
तम् तु कृष्ण अजिन धरम् चीर वल्कल वाससम् |
ददर्श रामम् आसीनम् अभितः पावक उपमम् || २-९९-२६
सिम्ह स्कन्धम् महा बाहुम् पुण्डरीक निभ ईक्षणम् |
पृथिव्याः सगर अन्ताया भर्तारम् धर्म चारिणम् || २-९९-२७
उपविष्टम् महा बाहुम् ब्रह्माणम् इव शाश्वतम् |
स्थण्डिले दर्भ सस्म्तीर्णे सीतया लक्ष्मणेन च || २-९९-२८ 
तम् दृष्ट्वा भरतः श्रीमान् दुह्ख मोह परिप्लुतः |
अभ्यधावत धर्म आत्मा भरतः कैकयी सुतः || २-९९-२९ 
दृष्ट्वा च विललाप आर्तो बाष्प संदिग्धया गिरा |
अशक्नुवन् धारयितुम् धैर्याद् वचनम् अब्रवीत् || २-९९-३० 
यः संसदि प्रकृतिभिर् भवेद् युक्त उपासितुम् |
वन्यैर् मृगैर् उपासीनः सो अयम् आस्ते मम अग्रजः || २-९९-३१ 
वासोभिर् बहु साहस्रैर् यो महात्मा पुर उचितः |
मृग अजिने सो अयम् इह प्रवस्ते धर्मम् आचरन् || २-९९-३२ 
अधारयद् यो विविधाः चित्राः सुमनसः तदा |
सो अयम् जटा भारम् इमम् सहते राघवः कथम् || २-९९-३३ 
यस्य यज्नैर् यथा आदिष्टैर् युक्तो धर्मस्य संचयः |
शरीर क्लेश सम्भूतम् स धर्मम् परिमार्गते || २-९९-३४ 
चन्दनेन महा अर्हेण यस्य अन्गम् उपसेवितम् |
मलेन तस्य अन्गम् इदम् कथम् आर्यस्य सेव्यते || २-९९-३५ 
मन् निमित्तम् इदम् दुह्खम् प्राप्तो रामः सुख उचितः |
धिग् जीवितम् नृशंसस्य मम लोक विगर्हितम् || २-९९-३६ 
इत्य् एवम् विलपन् दीनः प्रस्विन्न मुख पन्कजः |
पादाउ अप्राप्य रामस्य पपात भरतो रुदन् || २-९९-३७ 
दुह्ख अभितप्तो भरतो राज पुत्रो महा बलः |
उक्त्वा आर्य इति सकृद् दीनम् पुनर् न उवाच किंचन || २-९९-३८ 
बाष्प अपिहित कण्ठः च प्रेक्ष्य रामम् यशस्विनम् |
आर्य इत्य् एव अभिसम्क्रुश्य व्याहर्तुम् न अशकत् ततः || २-९९-३९ 
शत्रुघ्नः च अपि रामस्य ववन्दे चरणौ रुदन् |
ताउ उभौ स समालिन्ग्य रामो अप्य् अश्रूण्य् अवर्तयत् || २-९९-४० 
ततः सुमन्त्रेण गुहेन चैव |
समीयतू राज सुताउ अरण्ये |
दिवा करः चैव निशा करः च |
यथा अम्बरे शुक्र बृहस्पतिभ्याम् || २-९९-४१ 
तान् पार्थिवान् वारण यूथप आभान् |
समागतामः तत्र महत्य् अरण्ये |
वन ओकसः ते अपि समीक्ष्य सर्वे अप्य् |
अश्रूण्य् अमुन्चन् प्रविहाय हर्षम् || २-९९-४२ 
इत्यार्षे श्रीमद्रामायणे आदिकाव्ये अयोध्याकाण्डे एकोनशततमः सर्गः 
जटिलं चीरवसनं प्राञ्जलिं पतितं भुवि |
ददर्श रामो दुर्दर्शं युगान्ते भास्करं यथा || २-१००-१ 
कथं चिदभिविज्ञाय विवर्णवदनं कृशम् |
भ्रातरं भरतं रामः परिजग्राह बाहुना || २-१००-२ 
आघ्राय रामः तम् मूर्ध्नि परिष्वज्य च राघवः |
अन्के भरतम् आरोप्य पर्यपृग्च्छत् समाहितः || २-१००-३ 
क्व नु ते अभूत् पिता तात यद् अरण्यम् त्वम् आगतः |
न हि त्वम् जीवतः तस्य वनम् आगन्तुम् अर्हसि || २-१००-४ 
चिरस्य बत पश्यामि दूराद् भरतम् आगतम् |
दुष्प्रतीकम् अरण्ये अस्मिन् किम् तात वनम् आगतः || २-१००-५ 
कच्चिद्धारयए तात राजा यत्त्वमिहागतः |
कच्चिन्न दीनः सहसा राजा लोकान्तरं गतः || २-१००-६ 
कच्चित्सौम्य नते राज्यं भ्रष्ठं बालस्य शाश्वतम् |
कच्चिछुश्रूषसे तात पितरं सत्यविक्रमम् || २-१००-७ 
कच्चिद् दशरथो राजा कुशली सत्य सम्गरः |
राज सूय अश्व मेधानाम् आहर्ता धर्म निश्चयः || २-१००-८ 
स कच्चिद् ब्राह्मणो विद्वान् धर्म नित्यो महा द्युतिः |
इक्ष्वाकूणाम् उपाध्यायो यथावत् तात पूज्यते || २-१००-९ 
सा तात कच्चिच् च कौसल्या सुमित्रा च प्रजावती |
सुखिनी कच्चिद् आर्या च देवी नन्दति कैकयी || २-१००-१० 
कच्चिद् विनय सम्पन्नः कुल पुत्रो बहु श्रुतः |
अनसूयुर् अनुद्रष्टा सत्कृतः ते पुरोहितः || २-१००-११ 
कच्चिद् अग्निषु ते युक्तो विधिज्नो मतिमान् ऋजुः |
हुतम् च होष्यमाणम् च काले वेदयते सदा || २-१००-१२ 
कच्चिद्देवान् पित्ऱ्^ऊन् भृत्वान्गुरून् पितृसमानपि |
वृद्धांश्च तात वैद्यांश्च ब्राह्मणांश्चाभिमन्यसे || २-१००-१३ 
इषु अस्त्र वर सम्पन्नम् अर्थ शास्त्र विशारदम् |
सुधन्वानम् उपाध्यायम् कच्चित् त्वम् तात मन्यसे || २-१००-१४ 
कच्चिद् आत्म समाः शूराः श्रुतवन्तो जित इन्द्रियाः |
कुलीनाः च इन्गितज्नाः च कृताः ते तात मन्त्रिणः || २-१००-१५ 
मन्त्रो विजय मूलम् हि राज्नाम् भवति राघव |
सुसम्वृतो मन्त्र धरैर् अमात्यैः शास्त्र कोविदैः || २-१००-१६ 
कच्चिन् निद्रा वशम् न एषि कच्चित् काले विबुध्यसे |
कच्चिन् च अपर रात्रिषु चिन्तयस्य् अर्थ नैपुणम् || २-१००-१७ 
कच्चिन् मन्त्रयसे न एकः कच्चिन् न बहुभिः सह |
कच्चित् ते मन्त्रितो मन्त्रो राष्ट्रम् न परिधावति || २-१००-१८ 
कच्चिद् अर्थम् विनिश्चित्य लघु मूलम् महा उदयम् |
क्षिप्रम् आरभसे कर्तुम् न दीर्घयसि राघव || २-१००-१९ 
कच्चित् तु सुकृतान्य् एव कृत रूपाणि वा पुनः |
विदुः ते सर्व कार्याणि न कर्तव्यानि पार्थिवाः || २-१००-२० 
कच्चिन् न तर्कैर् युक्त्वा वा ये च अप्य् अपरिकीर्तिताः |
त्वया वा तव वा अमात्यैर् बुध्यते तात मन्त्रितम् || २-१००-२१ 
कच्चित् सहस्रान् मूर्खाणाम् एकम् इग्च्छसि पण्डितम् |
पण्डितो ह्य् अर्थ कृग्च्छ्रेषु कुर्यान् निह्श्रेयसम् महत् || २-१००-२२ 
सहस्राण्य् अपि मूर्खाणाम् यद्य् उपास्ते मही पतिः |
अथ वा अप्य् अयुतान्य् एव न अस्ति तेषु सहायता || २-१००-२३ 
एको अप्य् अमात्यो मेधावी शूरो दक्षो विचक्षणः |
राजानम् राज मात्रम् वा प्रापयेन् महतीम् श्रियम् || २-१००-२४ 
कच्चिन् मुख्या महत्सु एव मध्यमेषु च मध्यमाः |
जघन्याः च जघन्येषु भृत्याः कर्मसु योजिताः || २-१००-२५ 
अमात्यान् उपधा अतीतान् पितृ पैतामहान् शुचीन् |
श्रेष्ठान् श्रेष्ठेषु कच्चित् त्वम् नियोजयसि कर्मसु || २-१००-२६ 
कच्चिन्नोग्रेण दण्डेन भृशमुद्वेजितप्रजम् |
राज्यं तवानुजानन्ति मन्त्रिणः कैकयीसुत || २-१००-२७ 
कच्चित् त्वाम् न अवजानन्ति याजकाः पतितम् यथा |
उग्र प्रतिग्रहीतारम् कामयानम् इव स्त्रियः || २-१००-२८ 
उपाय कुशलम् वैद्यम् भृत्य संदूषणे रतम् |
शूरम् ऐश्वर्य कामम् च यो न हन्ति स वध्यते || २-१००-२९ 
कच्चिद्द् हृष्टः च शूरः च धृतिमान् मतिमान् शुचिः |
कुलीनः च अनुरक्तः च दक्षः सेना पतिः कृतः || २-१००-३० 
बलवन्तः च कच्चित् ते मुख्या युद्ध विशारदाः |
दृष्ट अपदाना विक्रान्ताः त्वया सत्कृत्य मानिताः || २-१००-३१ 
कचिद् बलस्य भक्तम् च वेतनम् च यथा उचितम् |
सम्प्राप्त कालम् दातव्यम् ददासि न विलम्बसे || २-१००-३२ 
काल अतिक्रमणे ह्य् एव भक्त वेतनयोर् भृताः |
भर्तुः कुप्यन्ति दुष्यन्ति सो अनर्थः सुमहान् स्मृतः || २-१००-३३ 
कच्चित् सर्वे अनुरक्ताः त्वाम् कुल पुत्राः प्रधानतः |
कच्चित् प्राणामः तव अर्थेषु सम्त्यजन्ति समाहिताः || २-१००-३४ 
कच्चिज् जानपदो विद्वान् दक्षिणः प्रतिभानवान् |
यथा उक्त वादी दूतः ते कृतो भरत पण्डितः || २-१००-३५ 
कच्चिद् अष्टादशान्य् एषु स्व पक्षे दश पन्च च |
त्रिभिः त्रिभिर् अविज्नातैर् वेत्सि तीर्थानि चारकैः || २-१००-३६ 
कच्चिद् व्यपास्तान् अहितान् प्रतियातामः च सर्वदा |
दुर्बलान् अनवज्नाय वर्तसे रिपु सूदन || २-१००-३७ 
कच्चिन् न लोकायतिकान् ब्राह्मणामः तात सेवसे |
अनर्थ कुशला ह्य् एते बालाः पण्डित मानिनः || २-१००-३८ 
धर्म शास्त्रेषु मुख्येषु विद्यमानेषु दुर्बुधाः |
बुद्धिमान् वीक्षिकीम् प्राप्य निरर्थम् प्रवदन्ति ते || २-१००-३९ 
वीरैर् अध्युषिताम् पूर्वम् अस्माकम् तात पूर्वकैः |
सत्य नामाम् दृढ द्वाराम् हस्त्य् अश्व रथ सम्कुलाम् || २-१००-४०
ब्राह्मणैः क्षत्रियैर् वैश्यैः स्व कर्म निरतैः सदा |
जित इन्द्रियैर् महा उत्साहैर् वृत अमात्यैः सहस्रशः || २-१००-४१
प्रासादैर् विविध आकारैर् वृताम् वैद्य जन आकुलाम् |
कच्चित् समुदिताम् स्फीताम् अयोध्याम् परिरक्षसि || २-१००-४२ 
कच्चिच् चैत्य शतैर् जुष्टः सुनिविष्ट जन आकुलः |
देव स्थानैः प्रपाभिः च तडागैः च उपशोभितः || २-१००-४३
प्रहृष्ट नर नारीकः समाज उत्सव शोभितः |
सुकृष्ट सीमा पशुमान् हिंसाभिर् अभिवर्जितः || २-१००-४४
अदेव मातृको रम्यः श्वा पदैः परिवर्जितः |
परित्यक्तो भयैः सर्वैः खनिभिश्चोपशोभितः २-१००-४५
विवर्जितो नरैः पापैर्मम पूर्वैः सुरक्षितः |
कच्चिज् जन पदः स्फीतः सुखम् वसति राघव || २-१००-४६ 
कच्चित् ते दयिताः सर्वे कृषि गो रक्ष जीविनः |
वार्तायाम् संश्रितः तात लोको हि सुखम् एधते || २-१००-४७ 
तेषाम् गुप्ति परीहारैः कच्चित् ते भरणम् कृतम् |
रक्ष्या हि राज्ना धर्मेण सर्वे विषय वासिनः || २-१००-४८ 
कच्चित् स्त्रियः सान्त्वयसि कच्चित् ताः च सुरक्षिताः |
कच्चिन् न श्रद्दधास्य आसाम् कच्चिद् गुह्यम् न भाषसे || २-१००-४९ 
कच्चिन्नागवनं गुप्तं कच्चित्ते सन्ति धेनुकाः |
कचिन्न गणिकाश्वानां कुञ्जराणां च तृप्यसि || २-१००-५० 
कच्चिद् दर्शयसे नित्यम् मनुष्याणाम् विभूषितम् |
उत्थाय उत्थाय पूर्व अह्णे राज पुत्रो महा पथे || २-१००-५१ 
कच्चिन्न सर्वे कर्मान्ताः प्रत्यक्षास्तेऽविशङ्कया |
सर्वे वा पुनरुत्सृष्टा मध्यमे वात्र कारणम् २-१००-५२ 
कच्चित् सर्वाणि दुर्गाणि धन धान्य आयुध उदकैः |
यन्त्रैः च परिपूर्णानि तथा शिल्पि धनुर् धरैः || २-१००-५३ 
आयः ते विपुलः कच्चित् कच्चिद् अल्पतरो व्ययः |
अपात्रेषु न ते कच्चित् कोशो गग्च्छति राघव || २-१००-५४ 
देवता अर्थे च पित्र् अर्थे ब्राह्मण अभ्यागतेषु च |
योधेषु मित्र वर्गेषु कच्चिद् गग्च्छति ते व्ययः || २-१००-५५ 
कच्चिद् आर्यो विशुद्ध आत्मा क्षारितः चोर कर्मणा |
अपृष्टः शास्त्र कुशलैर् न लोभाद् बध्यते शुचिः || २-१००-५६ 
गृहीतः चैव पृष्टः च काले दृष्टः सकारणः |
कच्चिन् न मुच्यते चोरो धन लोभान् नर ऋषभ || २-१००-५७ 
व्यसने कच्चिद् आढ्यस्य दुगतस्य च राघव |
अर्थम् विरागाः पश्यन्ति तव अमात्या बहु श्रुताः || २-१००-५८ 
यानि मिथ्या अभिशस्तानाम् पतन्त्य् अस्राणि राघव |
तानि पुत्र पशून् घ्नन्ति प्रीत्य् अर्थम् अनुशासतः || २-१००-५९ 
कच्चिद् वृधामः च बालामः च वैद्य मुख्यामः च राघव |
दानेन मनसा वाचा त्रिभिर् एतैर् बुभूषसे || २-१००-६० 
कच्चिद् गुरूमः च वृद्धामः च तापसान् देवता अतिथीन् |
चैत्यामः च सर्वान् सिद्ध अर्थान् ब्राह्मणामः च नमस्यसि || २-१००-६१ 
कच्चिद् अर्थेन वा धर्मम् धर्मम् धर्मेण वा पुनः |
उभौ वा प्रीति लोभेन कामेन न विबाधसे || २-१००-६२ 
कच्चिद् अर्थम् च धर्मम् च कामम् च जयताम् वर |
विभज्य काले कालज्न सर्वान् भरत सेवसे || २-१००-६३ 
कच्चित् ते ब्राह्मणाः शर्म सर्व शास्त्र अर्थ कोविदः |
आशंसन्ते महा प्राज्न पौर जानपदैः सह || २-१००-६४ 
नास्तिक्यम् अनृतम् क्रोधम् प्रमादम् दीर्घ सूत्रताम् |
अदर्शनम् ज्नानवताम् आलस्यम् पन्च वृत्तिताम् || २-१००-६५
एक चिन्तनम् अर्थानाम् अनर्थज्नैः च मन्त्रणम् |
निश्चितानाम् अनारम्भम् मन्त्रस्य अपरिलक्षणम् || २-१००-६६
मन्गलस्य अप्रयोगम् च प्रत्युत्थानम् च सर्वशः |
कच्चित् त्वम् वर्जयस्य् एतान् राज दोषामः चतुर् दश || २-१००-६७ 
दशपंचचतुर्वर्गान् सप्तवर्गं च तत्त्वतः |
अष्टवर्गम् त्रिवर्गं च विद्यास्तिस्रश्च राघव २-१००-६८
इन्द्न्द्रियाणां जयं बुद्ध्यं षाड्गुण्यं दैवमानुषम् |
कृत्यं विंशतिवर्गं च तथा प्रकृतिमण्डलं || २-१००-६९
यात्रादण्डविधानं च द्वियोनी संधिविग्रहौ |
कच्छिदेतान् महाप्राज्ञ यथावदनुमन्यसे २-१००-७० 
मन्त्रिभिस्त्वं यथोद्दिष्टैश्चतुर्भिस्त्रिभिरेव वा |
कच्चित्समस्तैर्व्यस्तैश्च मन्त्रं मन्त्रयसे मिथः || २-१००-७१ 
कच्चित्ते सफला वेदाः कच्चित्ते सफलाः क्रियाः |
कच्चित्ते सफला दाराः कच्चित्ते सफलं श्रुतम् || २-१००-७२ 
कच्चिदेषैव ते बुद्धिर्यथोक्ता मम राघा |
आयुष्या च यशस्या च धर्मकामार्थसंहिता || २-१००-७३ 
यां वृत्तिं वर्तते रातो यां चनः प्रपितामहाः |
तां वृत्तिं वर्तसे कच्चिद्याच सत्पथगा शुभा २-१००-७४ 
कच्चित् स्वादु कृतं भोज्यमेको नाश्नासि राघव |
कच्चिदाशंसमानेभ्यो मित्रेभ्यः सम्प्रयच्छसि २-१००-७५ 
अवाप्य कृत्स्नां वसुधां यथाव |
दितश्छ्युतः स्वर्गमुपैति विद्वान् || २-१००-७६ 
इत्यार्षे श्रीमद्रामायणे आदिकाव्ये अयोध्याकाण्डे शततमः सर्गः 
तम् तु रामः समाश्वास्य भ्रातरम् गुरु वत्सलम् |
लक्ष्मणेन सह भ्रात्रा प्रष्टुम् समुपचक्रमे || २-१०१-१ 
किम् एतद् इग्च्छेयम् अहम् श्रोतुम् प्रव्याहृतम् त्वया |
यस्मात् त्वम् आगतो देशम् इमम् चीर जटा अजिनी || २-१०१-२ 
किम् निमित्तम् इमम् देशम् कृष्ण अजिन जटा धरः |
हित्वा राज्यम् प्रविष्टः त्वम् तत् सर्वम् वक्तुम् अर्हसि || २-१०१-३ 
इत्य् उक्तः केकयी पुत्रः काकुत्स्थेन महात्मना |
प्रगृह्य बलवद् भूयः प्रान्जलिर् वाक्यम् अब्रवीत् || २-१०१-४ 
आर्यम् तातः परित्यज्य कृत्वा कर्म सुदुष्करम् |
गतः स्वर्गम् महा बाहुः पुत्र शोक अभिपीडितः || २-१०१-५ 
स्त्रिया नियुक्तः कैकेय्या मम मात्रा परम् तप |
चकार सुमहत् पापम् इदम् आत्म यशो हरम् || २-१०१-६ 
सा राज्य फलम् अप्राप्य विधवा शोक कर्शिता |
पतिष्यति महा घोरे निरये जननी मम || २-१०१-७ 
तस्य मे दास भूतस्य प्रसादम् कर्तुम् अर्हसि |
अभिषिन्चस्व च अद्य एव राज्येन मघवान् इव || २-१०१-८ 
इमाः प्रकृतयः सर्वा विधवा मातुरः च याः |
त्वत् सकाशम् अनुप्राप्ताः प्रसादम् कर्तुम् अर्हसि || २-१०१-९ 
तदा आनुपूर्व्या युक्तम् च युक्तम् च आत्मनि मानद |
राज्यम् प्राप्नुहि धर्मेण सकामान् सुहृदः कुरु || २-१०१-१० 
भवतु अविधवा भूमिः समग्रा पतिना त्वया |
शशिना विमलेन इव शारदी रजनी यथा || २-१०१-११ 
एभिः च सचिवैः सार्धम् शिरसा याचितो मया |
भ्रातुः शिष्यस्य दासस्य प्रसादम् कर्तुम् अर्हसि || २-१०१-१२ 
तद् इदम् शाश्वतम् पित्र्यम् सर्वम् सचिव मण्डलम् |
पूजितम् पुरुष व्याघ्र न अतिक्रमितुम् उत्सहे || २-१०१-१३ 
एवम् उक्त्वा महा बाहुः सबाष्पः केकयी सुतः |
रामस्य शिरसा पादौ जग्राह भरतः पुनः || २-१०१-१४ 
तम् मत्तम् इव मातन्गम् निह्श्वसन्तम् पुनः पुनः |
भ्रातरम् भरतम् रामः परिष्वज्य इदम् अब्रवीत् || २-१०१-१५ 
कुलीनः सत्त्व सम्पन्नः तेजस्वी चरित व्रतः |
राज्य हेतोः कथम् पापम् आचरेत् त्वद् विधो जनः || २-१०१-१६ 
न दोषम् त्वयि पश्यामि सूक्ष्मम् अप्य् अरि सूदन |
न च अपि जननीम् बाल्यात् त्वम् विगर्हितुम् अर्हसि || २-१०१-१७ 
कामकरो महाप्राअज्ञ गुरूणां सर्वदानघ |
उपपन्नेषु दारेषु पुत्रेषु च विधीयते || २-१०१-१८ 
वयमस्य यथा लोके संख्याताः सुअम्य साधुभिः |
भार्याः पुत्राश्च शिष्याश्छ त्वमनुज्ञातुमर्हसि || २-१०१-१९ 
वने वा चीरवसनं सौम्यकृष्णाजिनाम्बरम् |
राज्ये वापि महाराजो मां वासयितुमीश्वरः || २-१०१-२० 
यावत् पितरि धर्मज्न गौरवम् लोक सत्कृते |
तावद् धर्मभृताम् श्रेष्ठ जनन्याम् अपि गौरवम् || २-१०१-२१ 
एताभ्याम् धर्म शीलाभ्याम् वनम् गग्च्छ इति राघव |
माता पितृभ्याम् उक्तो अहम् कथम् अन्यत् समाचरे || २-१०१-२२ 
त्वया राज्यम् अयोध्यायाम् प्राप्तव्यम् लोक सत्कृतम् |
वस्तव्यम् दण्डक अरण्ये मया वल्कल वाससा || २-१०१-२३ 
एवम् कृत्वा महा राजो विभागम् लोक सम्निधौ |
व्यादिश्य च महा तेजा दिवम् दशरथो गतः || २-१०१-२४ 
स च प्रमाणम् धर्म आत्मा राजा लोक गुरुः तव |
पित्रा दत्तम् यथा भागम् उपभोक्तुम् त्वम् अर्हसि || २-१०१-२५ 
चतुर्दश समाः सौम्य दण्डक अरण्यम् आश्रितः |
उपभोक्ष्ये तु अहम् दत्तम् भागम् पित्रा महात्मना || २-१०१-२६ 
रामस्य वचनम् श्रुत्वा भरतः प्रत्युवाच ह |
किम् मे धर्माद्विहीनस्य राजधर्मः करिष्यति || २-१०२-१ 
शाश्वतोऽयं सदा ध्रमः स्थितोऽस्मासु नरर्षभ |
जेष्ठपुत्रे स्थ्ते राजन् न कनीयान् नृपो भवेत् || २-१०२-२ 
स समृद्धां मया सार्धमयोध्यां गच्छ राघव |
अभिषेचय चात्मानं कुलस्यास्य भवाय नः ||२-१०२-३ 
राजानं मानुषं प्राहुर्देवत्वे सम्मतो मम |
यस्य धर्मार्थसहितं वृत्तमाहुरमानुषम् || २-१०२-४ 
केकयस्थे च मयि तु त्वयि चारण्यमाश्रिते |
दिवमार्यो गतो राजा यायजूकः सतां मतः || २-१०२-५ 
निष्क्रान्तमात्रे भवति सहसीते सलक्ष्मणे |
दुःखशोकाभिभूतस्तु राजा त्रिदिवमभ्यगात् || २-१०२-६ 
उत्तिष्ठ पुरुषव्याघ्र क्रियतामुदकं पितुः |
अहं चायं च शत्रुघ्नः पूर्वमेव कृतोदकौ || २-१०२-७ 
प्रियेण खलु दत्तं हि पितृलोकेषु राघव |
अक्षय्यं भवतीत्याहुर्भवांश्चैव पितुः प्रियः || २-१०२-८ 
त्वामेव शोचंस्तव दर्शनेप्सुः |
त्वयेव सक्तामनिवर्त्य बुद्धिम् |
त्वया विहीनस्तव शोकमग्न |
स्त्वाम् संस्मरन्नस्तमितः पिता ते || २-१०२-९ 
ताम् श्रुत्वा करुणां वाचं पितुर्मरणसंहिताम् |
राघवो भरतेनोक्तां बभूव गतचेतनः || २-१०३-१ 
तं तु वज्रमिवोत्सृष्टमाहवे दानवारिणा |
वाग्वज्रं भरतेनोक्तममनोज्ञं परम्तपः || २-१०३-२
प्रगृह्य रामो बाहूवै पुषिताग्रो यथा द्रुमः |
वने परशुना कृत्तस्तथा भुवि पपात ह || २-१०३-३ 
तथा निपतितं रामं जगत्यां जगतीपतिम् |
कूलघातपरिश्रान्तं पसुप्तमिव कुञ्जरम् || २-१०३-४
भ्रातरस्ते महेष्वासं सर्वतः शोककर्शितम् |
रुदन्तः सह वैदेह्या सिषिभुः सलिलेन वै || २-१०३-५ 
स तु संज्ञां पुनर्लब्ध्वा नेत्राभ्यामस्रमुत्सृजन् |
उपाक्रामत काकुत्थ्सः कृपणं बहु भाषितुम् || २-१०३-६ 
स रामः स्वर्गतं श्रुत्वा पितरम् पृथिवीपतिम् |
उवाच भरतं वाक्यं धर्मात्मा धर्मसंहितम् || २-१०३-७ 
किं करिष्याम्ययोध्यायां ताते दिष्टां गतिम् गते |
कस्ताम् राजवराद्धीनामयोध्याम् पालयिष्यति || २-१०३-८ 
किम् नु तस्य मया कार्यं दुर्जातेन महात्मनः |
यो मृतो मम शोकेन मया चापि न संस्कृतः || २-१०३-९ 
अहोः भरत! सिद्धार्थो येन राजा त्वयानुघ!|
शत्रुघ्नेन च सर्वेषु प्रेतकृत्येषु सत्कृतः || २-१०३-१० 
निष्प्रधाना मनेकाग्रां नरेन्द्रेण विना कृताम् |
निवृत्तवनवासोऽपि नायोध्यां गन्तुमुत्सहे || २-१०३-११ 
समाप्तवनवासं मामयोध्यायाम् परम्तप |
कोऽनु शासिष्यति पुनस्तते लोकान्तरं गते || २-१०३-१२ 
पुरा प्रेक्ष्य सुवृत्तं माम् पिता यान्याह सान्त्वयन् |
वाक्यानि तानि श्रोष्यामि कुतः श्रोतसुखान्यहम् || २-१०३-१३ 
एवमुक्त्वा स भरतं भार्यामभ्येत्य राघवः |
उवाच शोकसम्तप्तः पूर्णचन्द्रनिभाननाम् || २-१०३-१४ 
सीते मृतस्ते श्वशुरः पित्रा हीनोऽसि लक्ष्मण |
भरतो कुःखमाचष्टे स्वर्गतं पृथिवीपतिम् || २-१०३-१५ 
ततो बहुगुणम् तेषां बाष्पो नेत्रेष्वजायत |
तथा ब्रुवति काकुत्थ्स कुमाराणां यशस्विनाम् || २-१०३-१६ 
ततस्ते भ्रातरस्सर्वे भृशमाश्वास्य राघवम् |
अब्रुवन् जगतीभर्तुः क्रियतामुदकं पितुः || २-१०३-१७ 
सा सीता श्वशुरं श्रुत्वा स्वर्गलोकगतम् नृपम् |
नेत्राभ्यामश्रुपूर्णाभ्यामशकन्नेक्षितुं पतिम् || २-१०३-१८ 
सान्त्वयित्वा तु तां रामो रुदतीं जनकात्मजाम् |
उवाच लक्ष्मणम् तत्र दुःखितो दुःखितम् वचः || २-१०३-१९ 
आनयेङ्गुदिपिण्याकं चीरमाहर चोत्तरम् |
जलक्रियार्थं तातस्य गमिष्यामि महात्मनः || २-१०३-२० 
सीता पुरस्ताद्र्वजतु त्वमेनामभितो व्रज |
अहं पश्चाद्गमिष्यामि गति र्ह्येषा सुदारुणा || २-१०३-२१ 
ततो नित्यानुगस्तेषां विदितात्मा महामतिः |
मृदुर्दान्तस्च शान्तश्च रामे च दृढभक्तिमान् || २-१०३-२२
सुमन्त्रस्तैर्नृपसुतैः सार्धमाश्वास्य रागवम् |
आवातारयदालम्ब्य नदीम् मन्दाकिनीम् शिवाम् || २-१०३-२३ 
ते सुतीर्थाम् ततः कृच्छ्रादुपागम्य यशस्विनः |
नदीम् मन्दाकिनीम् रम्याम् सदा पुष्पितकाननाम् || २-१०३-२४
शीघ्रश्रोतसमासाद्य तीर्थम् शिममकर्दमम् |
सिषिचुस्तुदकं राज्ञे तातैतत्ते भवत्विति || २-१०३-२५ 
प्रगृह्य च महीपालो जलपूरितमञ्जलिम् |
दिशम् याम्यामभिमुखो रुदन्वचनम्ब्रवीत् || २-१०३-२६ 
एतत्ते राजशार्दूल विमलं तोयमक्षयम् |
पितृलोकगतस्याद्य मद्दत्तमुपतिष्ठतु || २-१०३-२७ 
ततो मन्दाकिनीतीरात्र्पत्युत्तीर्य स राघवः |
पितुश्चकार तेजस्वी निवापं ब्रातृभिः सह || २-१०३-२८ 
ऐङ्गुदम् बदरीमिश्रम् पिण्याकम् दर्भसंस्तरे |
न्यस्य रामस्स दुःखार्तो रुदन्वचनमब्रवीत् || २-१०३-२९ 
इदम्भुङ्क्ष्व महाराज प्रीतो यदशना वयम् |
यदन्नः पुरुषो भवति तदन्ना स्तस्य देवताः || २-१०३-३० 
ततस्तेनैव मार्गेण प्रत्युत्तीर्य नदीतटात् |
आरुरोह नरव्याघ्रो रम्यसानुं महिधरम् || २-१०३-३१ 
ततः पर्णकुटीद्वारमासाद्य जगतीपतिः |
परिजग्राह बाहुभ्यामुभौ भरतलक्ष्मणौ || २-१०३-३२ 
तेषां तु रुदतां शब्दात्प्रतिश्रुत्कोऽभवद्गिरौ |
भ्रात्ऱ्^ऊ सह वैदेह्या सिंहानामिव नर्धताम् || २-१०३-३३ 
महाबलानाम् रुदताअं कुर्वतामुदकं पितुः |
विज्ञाय तुमुलं शब्दम् त्रस्ता भरतसैनिकाः || २-१०३-३४ 
आब्रुवंश्चापि रामेण भरतस्संगतो ध्रुवम् |
तेषामेव महाशब्दः शोचतां पितरं मृतम् || २-१०३-३५ 
अथ वासान्परित्यज्य तं सर्वेऽभिमुखाः स्वनम् |
अ प्येकमनसो जग्मुर्यथास्थानम् प्रधाविताः || २-१०३-३६ 
हयैरन्ये गजैरन्ये रथैरन्ये स्वलम्कृतैः |
सुकुमारास्तथैवान्ये पद्भिरेव नरा ययः || २-१०३-३७ 
अचिरप्रोषितम् रामम् चिरविप्रोषितं यथा |
द्रष्टुकामो जनस्सर्वो जगाम सहसाश्रमम् || २-१०३-३८ 
भ्रात्ऱूणां त्वरितास्तत्र द्रष्टुकामास्समागमम् |
युयुर्बहुविधैर्यानैः खरनेविस्वनाकुलैः || २-१०३-३९ 
सा भूमिर्बहुभिर्यानै खरनेमिसम्रहता |
मुमोच तुमुलं शब्दं द्यौरिवाभ्रसमागमे || २-१०३-४० 
तेन वित्रासिता नागाः करेणुपरिवारिताः |
आवासयन्तो गन्धेन जग्मुरन्यद्वनम् ततः || २-१०३-४१ 
वराहवृकसम्घाश्च सिंहाश्च महिषाः सर्पवानराः |
व्याघ्रगोकर्णगवयाः वित्रेसुः पृषतैस्सह || २-१०३-४२ 
रथाङ्गसाह्वा नत्यूह हंसाः कारण्डवाः प्लवाः |
तथा पुंस्कोकोलाः क्रौञ्च विसम्ज्ञा भेजिरे दिशः || २-१०३-४३ 
तेन शब्देन वित्रस्तैराकासं पक्षिभिर्वऋतम् |
मनुष्यैरावृता भूमिरुभयम् प्रबभौ त दा || २-१०३-४४ 
तत्तस्तं पुरुषव्याघ्रम् यशस्विन मकीलम्षम् |
आसीनं स्थण्डिले रामम् ददर्श सहसा जनः || २-१०३-४५ 
विगर्हमाणः कैकेयीं मन्थरासहितामपि |
अभिगम्य जनो रामम् बाष्पपूर्णमुखोऽभवत् || २-१०३-४६ 
तान्नरान् बाष्पपूर्णाक्षान् समीक्ष्यथ सुदुःखितान् |
पर्यष्वजत धर्मज्ञः पितृवन्मातृवच्च नः || २-१०३-४७ 
स तत्र कांश्चित् परिषन्वजे नरान् |
नराश्च केचित्तु तमभ्यवादयन् |
चकार सर्वान् सवयस्यबान्धवान् |
यथार्ह मासाद्य तदा नृपात्मजः || २-१०३-४८ 
स तत्र तेषाम् रुदतां महात्मनां |
भुवम् ब खम् चाशुनिनादयन् स्वनः |
गुह गिरीणाम् च दिश्श्च सन्ततं |
मृदङ्गघोषप्रतिमः प्रशुश्रुवे || २-१०३-४९ 
इत्यार्षे श्रीमद्रामायणे आदिकाव्ये अयोध्याकाण्डे त्र्युत्तरशततमः सर्गः 
वसिष्ठः पुरतः कृत्वा दारान् दशरथस्य च |
अभिचक्राम तं देशं रामदर्शनतर्षितः || २-१०४-१ 
राजपत्न्यश्च गच्छन्त्यो मन्दं मन्दाकिनीम् प्रति |
ददृशुस्तत्र तत्तीर्थं रामलक्ष्मणसेवितम् || २-१०४-२ 
कौसल्या बाष्पपूर्णेन मुखेन परिशुष्यता |
सुमित्रामब्रवीद्दीना याश्चान्या राजयोषितः || २-१०४-३ 
इदम् तेषामनाथानाम् क्लिष्टमक्लिष्टकर्मणाम् |
वने प्राक्कलनम्तीर्थम् ये ते निर्विषयीकृताः || २-१०४-४ 
इतस्सुमित्रे पुत्रस्ते सदा जलमतन्द्रितः |
स्वयं हरति सौमित्रिर्मम पुत्रस्य कारणात् || २-१०४-५ 
जघन्यमपि ते पुत्रः कृतवान्न तु गर्हितः |
भ्रातुर्यदर्थसहितं सर्वं तद्विहितम् गुणैः || २-१०४-६ 
अद्यायमपि ते पुत्रः क्लेशानामतथोचितः |
नीचानर्थसमाचारं सज्जं कर्म प्रमुञ्चतु || २-१०४-७ 
दक्षिणाग्रेषु दर्भेषु सा ददर्श महीतले |
पितुरिङ्गुदिपिण्याकम् व्यस्तमायतलोचना || २-१०४-८ 
तं भूमौ पितुरार्तेन न्यस्तं रामेण वीक्ष्यसा |
उवाच देवीइ कौसल्या सर्वा दशरथस्त्रियः || २-१०४-९ 
इदमिक्ष्वाकुनाथस्य राघवस्य महाअत्मनः |
राघवेण पितुर्दत्तम् पश्यतै तद्यथाविधि || २-१०४-१० 
तस्य देवसमानस्य पार्थिवस्य महात्मनः |
नैतदौपयिकम् मन्ये भुक्तभोगस्य भोजनम् || २-१०४-११ 
चतुर्न्ताम् महीम् भुक्त्वा महेन्द्रसदृशो विभुः |
कथमिङ्गुदिपिण्याकम् स भुङ्त्के वसुधादिपः || २-१०४-१२ 
अतो दुःखतरम् लोके न किंञ्चित्प्रतिभाति मा |
यत्र रामः पितुर्दद्यादिङ्गुदिक्षोदमृद्धिमान् || २-१०४-१३ 
रामेणेङ्गुदिपिण्याकं पित्तुर्दत्तं समीक्ष्य मे |
कथं दुःखेन हृदयम् न स्पोटति सहस्रधा || २-१०४-१४ 
श्रुतिस्तु खल्वियं सत्य लौकिकी प्रतिभाति मा |
यदन्नः पुरुषो भवति तदन्नास्तस्य देवताः || २-१०४-१५ 
एवमार्तां सपत्न्यस्ता जग्मुराश्वास्य तां तदा |
ददृशुश्चश्रमे रामं स्वर्गच्युतमिवामरम् || २-१०४-१६ 
सर्वभोगैः परित्यक्तं रामं सम्प्रेक्ष्य मातरः |
आर्त मुमुचुरश्रुणि सस्वरं शोककर्शताः || २-१०४-१७ 
तासां रामः समुत्थाय जग्रह चरणान् शुभान् |
मातृइणां मनुजव्याघ्रः सर्वासां सत्यसंगरः || २-१०४-१८ 
ताह् पाणिभिः सुखस्सर्शैद्वङ्गुलितलैश्शुभैः |
प्रममार्जू रजः पृष्ठाद्रामस्यायतलोचनाः || २-१०४-१९ 
सौमित्रिरपि ताः सर्वा मातृईः सम्प्रेक्ष्य दुःखितः |
आभ्यावादयदासक्तं शनैरामादनन्तरम् || २-१०४-२० 
यथा रामे तथा तस्मिन् सर्वा ववृतिरे स्त्रियः |
वृत्तिम् दशरथाज्जाते लक्ष्मणे शुभलक्षणे || २-१०४-२१ 
सीतापि चरणांस्तसामुपसम्गृह्य दुः खिता |
श्वश्रूणामश्रुपूर्णाक्षि सा बभूवाग्रतः स्थिता || २-१०४-२२ 
तां परिष्वज्य दुःखार्तां माता दुहितरम् यथा |
वनवासकृशां दीनां कौसल्या वाक्यमब्रवीत् || २-१०४-२३ 
विदेहराजस्य सुता स्नुषा दशरथस्य च |
रामपत्नी कथं दुःखं सम्प्राप्ता निर्जने वने || २-१०४-२४ 
पद्ममातपसन्तप्तं परिक्लिष्टमिवोत्पलम् |
काञ्चनं रजसा ध्वस्तम् क्स्लिष्टं चन्द्रमिवाम्बुदैः || २-१०४-२५
मुखम् ते प्रेक्ष्य माम् शोको दहत्यग्निरिवाश्रयम् |
भृशम् मनसि वैदेहि व्यसनारणिसम्भवः || २-१०४-२६ 
ब्रुवन्त्यमेवमार्तायां जनन्यां भरताग्रजः |
पादावासाद्य जग्राह वसिष्टस्य च राघवः || २-१०४-२७ 
पुरोहितस्यग्नि समस्य वै तदा |
बृहस्पतेरिन्द्रमिवामराधिपः |
प्रगृह्य पादौ सुसमृद्धतेजसः |
सहैव तेनोपनिवेश राघवः || २-१०४-२८ 
ततो जघन्यं सहितैः समन्त्रिभिः |
पुरप्रधानैश्च सहैव सैनिकैः |
जनेन धर्मज्ञतमेन धर्मवा |
नुपोपविष्टो भरतस्तदाग्रजम् || २-१०४-२९ 
उपोपविष्टस्तु तदा स वीर्यवां |
स्तपस्विवेषेण समीक्ष्य राघवम् |
श्रिया ज्वलन्तं भरतः कृताञ्जलि |
र्यथा महेन्द्रः प्रयतः प्रजापतिम् || २-१०४-३० 
किमेष वाक्यम् भरतो.द्य राघवं |
प्रणम्य स्त्कृत्य च साधु वक्ष्यति |
इतीव तस्यार्यजनस्य तत्त्वतो |
बभूव कौतूहलमुत्तमम् तदा || २-१०४-३१ 
स राघवः सत्यधृतिश्च लक्ष्मणो |
महानुभावो भरतश्च धार्मिकः |
वृताः सुहृद्भिश्च विरेजुरध्वरे |
यथा सद्स्यः सहितास्त्रयोऽग्नयः || २-१०४-३२ 
इत्यार्षे श्रीमद्रामायणे आदिकाव्ये अयोध्याकाण्डे चतुरुत्तरशततमः सर्गः 
ततः पुरुष सिम्हानाम् वृतानाम् तैः सुहृद् गणैः |
शोचताम् एव रजनी दुह्खेन व्यत्यवर्तत || २-१०५-१ 
रजन्याम् सुप्रभातायाम् भ्रातरः ते सुहृद् वृताः |
मन्दाकिन्याम् हुतम् जप्यम् कृत्वा रामम् उपागमन् || २-१०५-२ 
तूष्णीम् ते समुपासीना न कश्चित् किंचिद् अब्रवीत् |
भरतः तु सुहृन् मध्ये राम वचनम् अब्रवीत् || २-१०५-३ 
सान्त्विता मामिका माता दत्तम् राज्यम् इदम् मम |
तद् ददामि तव एव अहम् भुन्क्ष्व राज्यम् अकण्टकम् || २-१०५-४ 
महता इव अम्बु वेगेन भिन्नः सेतुर् जल आगमे |
दुरावारम् त्वद् अन्येन राज्य खण्डम् इदम् महत् || २-१०५-५ 
गतिम् खर इव अश्वस्य तार्क्ष्यस्य इव पतत्रिणः |
अनुगन्तुम् न शक्तिर् मे गतिम् तव मही पते || २-१०५-६ 
सुजीवम् नित्यशः तस्य यः परैर् उपजीव्यते |
राम तेन तु दुर्जीवम् यः परान् उपजीवति || २-१०५-७ 
यथा तु रोपितो वृक्षः पुरुषेण विवर्धितः |
ह्रस्वकेन दुरारोहो रूढ स्कन्धो महा द्रुमः || २-१०५-८
स यदा पुष्पितो भूत्वा फलानि न विदर्शयेत् |
स ताम् न अनुभवेत् प्रीतिम् यस्य हेतोः प्रभावितः || २-१०५-९
एषा उपमा महा बाहो त्वम् अर्थम् वेत्तुम् अर्हसि |
यदि त्वम् अस्मान् ऋषभो भर्ता भृत्यान् न शाधि हि || २-१०५-१० 
श्रेणयः त्वाम् महा राज पश्यन्तु अग्र्याः च सर्वशः |
प्रतपन्तम् इव आदित्यम् राज्ये स्थितम् अरिम् दमम् || २-१०५-११ 
तव अनुयाने काकुत्ष्थ मत्ता नर्दन्तु कुञ्जराः |
अन्तः पुर गता नार्यो नन्दन्तु सुसमाहिताः || २-१०५-१२ 
तस्य साधु इत्य् अमन्यन्त नागरा विविधा जनाः |
भरतस्य वचः श्रुत्वा रामम् प्रत्यनुयाचतः || २-१०५-१३ 
तम् एवम् दुह्खितम् प्रेक्ष्य विलपन्तम् यशस्विनम् |
रामः कृत आत्मा भरतम् समाश्वासयद् आत्मवान् || २-१०५-१४ 
न आत्मनः काम कारो अस्ति पुरुषो अयम् अनीश्वरः |
इतः च इतरतः च एनम् कृत अन्तः परिकर्षति || २-१०५-१५ 
सर्वे क्षय अन्ता निचयाः पतन अन्ताः समुग्च्छ्रयाः |
सम्योगा विप्रयोग अन्ता मरण अन्तम् च जीवितम् || २-१०५-१६ 
यथा फलानम् पक्वानाम् न अन्यत्र पतनाद् भयम् |
एवम् नरस्य जातस्य न अन्यत्र मरणाद् भयम् || २-१०५-१७ 
यथा अगारम् दृढ स्थूणम् जीर्णम् भूत्वा अवसीदति |
तथा अवसीदन्ति नरा जरा मृत्यु वशम् गताः || २-१०५-१८ 
अत्येति रजनी या तु सा न प्रतिनिवर्तते |
यात्येव यमुना पूर्णा समुद्रमुदकाकुलम् || २-१०५-१९ 
अहो रात्राणि गग्च्छन्ति सर्वेषाम् प्राणिनाम् इह |
आयूम्षि क्षपयन्त्य् आशु ग्रीष्मे जलम् इव अंशवः || २-१०५-२० 
आत्मानम् अनुशोच त्वम् किम् अन्यम् अनुशोचसि |
आयुः ते हीयते यस्य स्थितस्य च गतस्य च || २-१०५-२१ 
सह एव मृत्युर् व्रजति सह मृत्युर् निषीदति |
गत्वा सुदीर्घम् अध्वानम् सह मृत्युर् निवर्तते || २-१०५-२२ 
गात्रेषु वलयः प्राप्ताः श्वेताः चैव शिरो रुहाः |
जरया पुरुषो जीर्णः किम् हि कृत्वा प्रभावयेत् || २-१०५-२३ 
नन्दन्त्य् उदित आदित्ये नन्दन्त्य् अस्तम् इते रवौ |
आत्मनो न अवबुध्यन्ते मनुष्या जीवित क्षयम् || २-१०५-२४ 
हृष्यन्त्य् ऋतु मुखम् दृष्ट्वा नवम् नवम् इह आगतम् |
ऋतूनाम् परिवर्तेन प्राणिनाम् प्राण सम्क्षयः || २-१०५-२५ 
यथा काष्ठम् च काष्ठम् च समेयाताम् महा अर्णवे |
समेत्य च व्यपेयाताम् कालम् आसाद्य कंचन || २-१०५-२६
एवम् भार्याः च पुत्राः च ज्नातयः च वसूनि च |
समेत्य व्यवधावन्ति ध्रुवो ह्य् एषाम् विना भवः || २-१०५-२७ 
न अत्र कश्चिद् यथा भावम् प्राणी समभिवर्तते |
तेन तस्मिन् न सामर्थ्यम् प्रेतस्य अस्त्य् अनुशोचतः || २-१०५-२८ 
यथा हि सार्थम् गग्च्छन्तम् ब्रूयात् कश्चित् पथि स्थितः |
अहम् अप्य् आगमिष्यामि पृष्ठतो भवताम् इति || २-१०५-२९
एवम् पूर्वैर् गतो मार्गः पितृ पैतामहो ध्रुवः |
तम् आपन्नः कथम् शोचेद् यस्य न अस्ति व्यतिक्रमः || २-१०५-३० 
वयसः पतमानस्य स्रोतसो वा अनिवर्तिनः |
आत्मा सुखे नियोक्तव्यः सुख भाजः प्रजाः स्मृताः || २-१०५-३१ 
धर्म आत्मा स शुभैः कृत्स्नैः क्रतुभिः च आप्त दक्षिणैः |
धूत पापो गतः स्वर्गम् पिता नः पृथिवी पतिः || २-१०५-३२ 
भृत्यानाम् भरणात् सम्यक् प्रजानाम् परिपालनात् |
अर्थ आदानाच् च धार्मेण पिता नः त्रिदिवम् गतः || २-१०५-३३ 
कर्मभिस्तु शुभैरिष्टैः क्रतुभिश्चाव्तदक्षिणः |
स्वर्गं दशरथः प्राप्तः पिता नः पृथिवीपतिः || २-१०५-३४ 
इष्ट्वा बहुविधैर् यज्नैर् भोगामः च अवाप्य पुष्कलान् |
उत्तमम् च आयुर् आसाद्य स्वर् गतः पृथिवी पतिः || २-१०५-३५ 
आयुरुत्तममासाद्य भोगानपि च राघवः |
स न शोच्यः पिता तात स्वर्गतः सत्कृतः सताम् || २-१०५-३६ 
स जीर्णम् मानुषम् देहम् परित्यज्य पिता हि नः |
दैवीम् ऋद्धिम् अनुप्राप्तो ब्रह्म लोक विहारिणीम् || २-१०५-३७ 
तम् तु न एवम् विधः कश्चित् प्राज्नः शोचितुम् अर्हति |
त्वद् विधो यद् विधः च अपि श्रुतवान् बुद्धिमत्तरः || २-१०५-३८ 
एते बहु विधाः शोका विलाप रुदिते तथा |
वर्जनीया हि धीरेण सर्व अवस्थासु धीमता || २-१०५-३९ 
स स्वस्थो भव मा शोचो यात्वा च आवस ताम् पुरीम् |
तथा पित्रा नियुक्तो असि वशिना वदतामु वर || २-१०५-४० 
एवम् उक्त्वा तु विरते रामे वचनम् अर्थवत् |
ततो मन्दाकिनीतीरे रामम् प्रकृतिवत्सलम् || २-१०६-१
उवाच भरतः चित्रम् धार्मिको धार्मिकम् वचः | 
को हि स्याद् ईदृशो लोके यादृशः त्वम् अरिम् दम || २-१०६-२
न त्वाम् प्रव्यथयेद् दुह्खम् प्रीतिर् वा न प्रहर्षयेत् |
सम्मतः च असि वृद्धानाम् तामः च पृग्च्छसि संशयान् || २-१०६-३ 
यथा मृतः तथा जीवन् यथा असति तथा सति |
यस्य एष बुध्दि लाभः स्यात् परितप्येत केन सः || २-१०६-४ 
परावरज्ञो यश्च स्यात् यथा त्वं मनुजाधिप |
स एवम् व्यसनम् प्राप्य न विषीदितुम् अर्हति || २-१०६-५ 
अमर उपम सत्त्वः त्वम् महात्मा सत्य सम्गरः |
सर्वज्नः सर्व दर्शी च बुद्धिमामः च असि राघव || २-१०६-६ 
न त्वाम् एवम् गुणैर् युक्तम् प्रभव अभव कोविदम् |
अविषह्यतमम् दुह्खम् आसादयितुम् अर्हति || २-१०६-७ 
प्रोषिते मयि यत् पापम् मात्रा मत् कारणात् कृतम् |
क्षुद्रया तद् अनिष्टम् मे प्रसीदतु भवान् मम || २-१०६-८ 
धर्म बन्धेन बद्धो अस्मि तेन इमाम् न इह मातरम् |
हन्मि तीव्रेण दण्डेन दण्ड अर्हाम् पाप कारिणीम् || २-१०६-९ 
कथम् दशरथाज् जातः शुद्ध अभिजन कर्मणः |
जानन् धर्मम् अधर्मिष्ठम् कुर्याम् कर्म जुगुप्सितम् || २-१०६-१० 
गुरुः क्रियावान् वृद्धः च राजा प्रेतः पिता इति च |
तातम् न परिगर्हेयम् दैवतम् च इति संसदि || २-१०६-११ 
को हि धर्म अर्थयोर् हीनम् ईदृशम् कर्म किल्बिषम् |
स्त्रियाः प्रिय चिकीर्षुः सन् कुर्याद् धर्मज्न धर्मवित् || २-१०६-१२ 
अन्त काले हि भूतानि मुह्यन्ति इति पुरा श्रुतिः |
राज्ना एवम् कुर्वता लोके प्रत्यक्षा सा श्रुतिः कृता || २-१०६-१३ 
साधु अर्थम् अभिसंधाय क्रोधान् मोहाच् च साहसात् |
तातस्य यद् अतिक्रान्तम् प्रत्याहरतु तद् भवान् || २-१०६-१४ 
पितुर् हि समतिक्रान्तम् पुत्रो यः साधु मन्यते |
तद् अपत्यम् मतम् लोके विपरीतम् अतो अन्यथा || २-१०६-१५ 
तद् अपत्यम् भवान् अस्तु मा भवान् दुष्कृतम् पितुः |
अभिपत् तत् कृतम् कर्म लोके धीर विगर्हितम् || २-१०६-१६ 
कैकेयीम् माम् च तातम् च सुहृदो बान्धवामः च नः |
पौर जानपदान् सर्वामः त्रातु सर्वम् इदम् भवान् || २-१०६-१७ 
क्व च अरण्यम् क्व च क्षात्रम् क्व जटाः क्व च पालनम् |
ईदृशम् व्याहतम् कर्म न भवान् कर्तुम् अर्हति || २-१०६-१८ 
एष हि प्रथमो धर्मः क्षत्रियस्याभिषेचनम् |
येन शक्यम् महाप्राज्ञ् प्रजानां परिपालनम् २-१०६-१९ 
कश्च प्रत्यक्षमुत्सृज्य संशयस्थमलक्षणम् |
आयतिस्थं चरेद्धर्मम् क्षत्रबन्धुरनिश्चितम् २-१०६-२० 
अथ क्लेशजम् एव त्वम् धर्मम् चरितुम् इग्च्छसि |
धर्मेण चतुरो वर्णान् पालयन् क्लेशम् आप्नुहि || २-१०६-२१ 
चतुर्णाम् आश्रमाणाम् हि गार्हस्थ्यम् श्रेष्ठम् आश्रमम् |
पाहुर् धर्मज्न धर्मज्नाः तम् कथम् त्यक्तुम् अर्हसि || २-१०६-२२ 
श्रुतेन बालः स्थानेन जन्मना भवतो ह्य् अहम् |
स कथम् पालयिष्यामि भूमिम् भवति तिष्ठति || २-१०६-२३ 
हीन बुद्धि गुणो बालो हीनः स्थानेन च अप्य् अहम् |
भवता च विना भूतो न वर्तयितुम् उत्सहे || २-१०६-२४ 
इदम् निखिलम् अव्यग्रम् पित्र्यम् राज्यम् अकण्टकम् |
अनुशाधि स्वधर्मेण धर्मज्न सह बान्धवैः || २-१०६-२५ 
इह एव त्वा अभिषिन्चन्तु धर्मज्न सह बान्धवैः |
ऋत्विजः सवसिष्ठाः च मन्त्रवन् मन्त्र कोविदाः || २-१०६-२६ 
अभिषिक्तः त्वम् अस्माभिर् अयोध्याम् पालने व्रज |
विजित्य तरसा लोकान् मरुद्भिर् इव वासवः || २-१०६-२७ 
ऋणानि त्रीण्य् अपाकुर्वन् दुर्हृदः साधु निर्दहन् |
सुहृदः तर्पयन् कामैः त्वम् एव अत्र अनुशाधि माम् || २-१०६-२८ 
अद्य आर्य मुदिताः सन्तु सुहृदः ते अभिषेचने |
अद्य भीताः पालयन्ताम् दुर्हृदः ते दिशो दश || २-१०६-२९ 
आक्रोशम् मम मातुः च प्रमृज्य पुरुष ऋषभ |
अद्य तत्र भवन्तम् च पितरम् रक्ष किल्बिषात् || २-१०६-३० 
शिरसा त्वा अभियाचे अहम् कुरुष्व करुणाम् मयि |
बान्धवेषु च सर्वेषु भूतेषु इव महा ईश्वरः || २-१०६-३१ 
अथ वा पृष्ठतः कृत्वा वनम् एव भवान् इतः |
गमिष्यति गमिष्यामि भवता सार्धम् अप्य् अहम् || २-१०६-३२ 
तथापि रामो भरतेन ताम्यत |
प्रसाद्यमानः शिरसा मही पतिः |
न चैव चक्रे गमनाय सत्त्ववान् |
मतिम् पितुः तद् वचने प्रतिष्ठितः || २-१०६-३३ 
तद् अद्भुतम् स्थैर्यम् अवेक्ष्य राघवे |
समम् जनो हर्षम् अवाप दुह्खितः |
न यात्य् अयोध्याम् इति दुह्खितो अभवत् |
स्थिर प्रतिज्नत्वम् अवेक्ष्य हर्षितः || २-१०६-३४ 
तम् ऋत्विजो नैगम यूथ वल्लभाः |
तथा विसम्ज्ना अश्रु कलाः च मातरः |तथा ब्रुवाणम् भरतम् प्रतुष्टुवुः |
प्रणम्य रामम् च ययाचिरे सह || २-१०६-३५ 
इत्यार्षे श्रीमद्रामायणे आदिकाव्ये अयोध्याकाण्डे षडुत्तरशततमः सर्गः 
पुनर् एवम् ब्रुवाणम् तु भरतम् लक्ष्मण अग्रजः |
प्रत्युवच ततः श्रीमान् ज्नाति मध्ये अतिसत्कृतः || २-१०७-१ 
उपपन्नम् इदम् वाक्यम् यत् त्वम् एवम् अभाषथाः |
जातः पुत्रो दशरथात् कैकेय्याम् राज सत्तमात् || २-१०७-२ 
पुरा भ्रातः पिता नः स मातरम् ते समुद्वहन् |
मातामहे समाश्रौषीद् राज्य शुल्कम् अनुत्तमम् || २-१०७-३ 
देव असुरे च सम्ग्रामे जनन्यै तव पार्थिवः |
सम्प्रहृष्टो ददौ राजा वरम् आराधितः प्रभुः || २-१०७-४ 
ततः सा सम्प्रतिश्राव्य तव माता यशस्विनी |
अयाचत नर श्रेष्ठम् द्वौ वरौ वर वर्णिनी || २-१०७-५
तव राज्यम् नर व्याघ्र मम प्रव्राजनम् तथा |
तच् च राजा तथा तस्यै नियुक्तः प्रददौ वरौ || २-१०७-६ 
तेन पित्रा अहम् अप्य् अत्र नियुक्तः पुरुष ऋषभ |
चतुर्दश वने वासम् वर्षाणि वरदानिकम् || २-१०७-७ 
सो अहम् वनम् इदम् प्राप्तो निर्जनम् लक्ष्मण अन्वितः |
शीतया च अप्रतिद्वन्द्वः सत्य वादे स्थितः पितुः || २-१०७-८ 
भवान् अपि तथा इत्य् एव पितरम् सत्य वादिनम् |
कर्तुम् अर्हति राज इन्द्रम् क्षिप्रम् एव अभिषेचनात् || २-१०७-९ 
ऋणान् मोचय राजानम् मत् कृते भरत प्रभुम् |
पितरम् त्राहि धर्मज्न मातरम् च अभिनन्दय || २-१०७-१० 
श्रूयते हि पुरा तात श्रुतिर् गीता यशस्विनी |
गयेन यजमानेन गयेषु एव पितृऋन् प्रति || २-१०७-११ 
पुम् नाम्ना नरकाद् यस्मात् पितरम् त्रायते सुतः |
तस्मात् पुत्र इति प्रोक्तः पितृऋन् यत् पाति वा सुतः || २-१०७-१२ 
एष्टव्या बहवः पुत्रा गुणवन्तो बहु श्रुताः |
तेषाम् वै समवेतानाम् अपि कश्चिद् गयाम् व्रजेत् || २-१०७-१३ 
एवम् राज ऋषयः सर्वे प्रतीता राज नन्दन |
तस्मात् त्राहि नर श्रेष्ठ पितरम् नरकात् प्रभो || २-१०७-१४ 
अयोध्याम् गग्च्छ भरत प्रकृतीर् अनुरन्जय |
शत्रुघ्न सहितो वीर सह सर्वैर् द्विजातिभिः || २-१०७-१५ 
प्रवेक्ष्ये दण्डक अरण्यम् अहम् अप्य् अविलम्बयन् |
आभ्याम् तु सहितो राजन् वैदेह्या लक्ष्मणेन च || २-१०७-१६ 
त्वम् राजा भव भरत स्वयम् नराणाम् |
वन्यानाम् अहम् अपि राज राण् मृगाणाम् |
गग्च्छ त्वम् पुर वरम् अद्य सम्प्रहृष्टः |
सम्हृष्टः तु अहम् अपि दण्डकान् प्रवेक्ष्ये || २-१०७-१७ 
चायाम् ते दिन कर भाः प्रबाधमानम् |
वर्षत्रम् भरत करोतु मूर्ध्नि शीताम् |
एतेषाम् अहम् अपि कानन द्रुमाणाम् |
चायाम् ताम् अतिशयिनीम् सुखम् श्रयिष्ये || २-१०७-१८ 
शत्रुघ्नः कुशल मतिः तु ते सहायः |
सौमित्रिर् मम विदितः प्रधान मित्रम् |
चत्वारः तनय वरा वयम् नर इन्द्रम् |
सत्यस्थम् भरत चराम मा विषादम् || २-१०७-१९ 
इत्यार्षे श्रीमद्रामायणे आदिकाव्ये अयोध्याकाण्डे सप्तोत्तरशततमः सर्गः 
आश्वासयन्तम् भरतम् जाबालिर् ब्राह्मण उत्तमः |
उवाच रामम् धर्मज्नम् धर्म अपेतम् इदम् वचः || २-१०८-१ 
साधु राघव मा भूत् ते बुद्धिर् एवम् निरर्थका |
प्राकृतस्य नरस्य इव आर्य बुद्धेः तपस्विनः || २-१०८-२ 
कः कस्य पुरुषो बन्धुः किम् आप्यम् कस्य केनचित् |
यद् एको जायते जन्तुर् एक एव विनश्यति || २-१०८-३ 
तस्मान् माता पिता च इति राम सज्जेत यो नरः |
उन्मत्त इव स ज्नेयो न अस्ति काचिद्द् हि कस्यचित् || २-१०८-४ 
यथा ग्राम अन्तरम् गग्च्छन् नरः कश्चिद् क्वचिद् वसेत् |
उत्सृज्य च तम् आवासम् प्रतिष्ठेत अपरे अहनि || २-१०८-५
एवम् एव मनुष्याणाम् पिता माता गृहम् वसु |
आवास मात्रम् काकुत्स्थ सज्जन्ते न अत्र सज्जनाः || २-१०८-६ 
पित्र्यम् राज्यम् समुत्सृज्य स न अर्हति नर उत्तम |
आस्थातुम् कापथम् दुह्खम् विषमम् बहु कण्टकम् || २-१०८-७ 
समृद्धायाम् अयोध्यायाम् आत्मानम् अभिषेचय |
एक वेणी धरा हि त्वाम् नगरी सम्प्रतीक्षते || २-१०८-८ 
राज भोगान् अनुभवन् महा अर्हान् पार्थिव आत्मज |
विहर त्वम् अयोध्यायाम् यथा शक्रः त्रिविष्टपे || २-१०८-९ 
न ते कश्चिद् दशरतहः त्वम् च तस्य न कश्चन |
अन्यो राजा त्वम् अन्यः च तस्मात् कुरु यद् उच्यते || २-१०८-१० 
बीजमात्रम् पिता जन्तोः शुक्लं रुधिरमेव च |
संयुक्तमृतुमन्मात्रा पुरुषस्येह जन्म तत् || २-१०८-११ 
गतः स नृपतिः तत्र गन्तव्यम् यत्र तेन वै |
प्रवृत्तिर् एषा मर्त्यानाम् त्वम् तु मिथ्या विहन्यसे || २-१०८-१२ 
अर्थ धर्म परा ये ये तामः तान् शोचामि न इतरान् |
ते हि दुह्खम् इह प्राप्य विनाशम् प्रेत्य भेजिरे || २-१०८-१३ 
अष्टका पितृ दैवत्यम् इत्य् अयम् प्रसृतो जनः |
अन्नस्य उपद्रवम् पश्य मृतो हि किम् अशिष्यति || २-१०८-१४ 
यदि भुक्तम् इह अन्येन देहम् अन्यस्य गग्च्छति |
दद्यात् प्रवसतः श्राद्धम् न तत् पथ्य् अशनम् भवेत् || २-१०८-१५ 
दान सम्वनना ह्य् एते ग्रन्था मेधाविभिः कृताः |
यजस्व देहि दीक्षस्व तपः तप्यस्व सम्त्यज || २-१०८-१६ 
स न अस्ति परम् इत्य् एव कुरु बुद्धिम् महा मते |
प्रत्यक्षम् यत् तद् आतिष्ठ परोक्षम् पृष्ठतः कुरु || २-१०८-१७ 
सताम् बुद्धिम् पुरः कृत्य सर्व लोक निदर्शिनीम् |
राज्यम् त्वम् प्रतिगृह्णीष्व भरतेन प्रसादितः || २-१०८-१८ 
इत्यार्षे श्रीमद्रामायणे आदिकाव्ये अयोध्याकाण्डे अष्टोत्तरशततमः सर्गः 
जाबालेः तु वचः श्रुत्वा रामः सत्य आत्मनाम् वरः |
उवाच परया युक्त्या स्व बुद्ध्या च अविपन्नया || २-१०९-१ 
भवान् मे प्रिय काम अर्थम् वचनम् यद् इह उक्तवान् |
अकार्यम् कार्य सम्काशम् अपथ्यम् पथ्य सम्मितम् || २-१०९-२ 
निर्मर्यादः तु पुरुषः पाप आचार समन्वितः |
मानम् न लभते सत्सु भिन्न चारित्र दर्शनः || २-१०९-३ 
कुलीनम् अकुलीनम् वा वीरम् पुरुष मानिनम् |
चारित्रम् एव व्याख्याति शुचिम् वा यदि वा अशुचिम् || २-१०९-४ 
अनारयः तु आर्य सम्काशः शौचाद्द् हीनः तथा शुचिः |
लक्षण्यवद् अलक्षण्यो दुह्शीलः शीलवान् इव || २-१०९-५
अधर्मम् धर्म वेषेण यदि इमम् लोक सम्करम् |
अभिपत्स्ये शुभम् हित्वा क्रिया विधि विवर्जितम् || २-१०९-६
कः चेतयानः पुरुषः कार्य अकार्य विचक्षणः |
बहु मंस्यति माम् लोके दुर्वृत्तम् लोक दूषणम् || २-१०९-७ 
कस्य यास्याम्य् अहम् वृत्तम् केन वा स्वर्गम् आप्नुयाम् |
अनया वर्तमानो अहम् वृत्त्या हीन प्रतिज्नया || २-१०९-८ 
काम वृत्तः तु अयम् लोकः कृत्स्नः समुपवर्तते |
यद् वृत्ताः सन्ति राजानः तद् वृत्ताः सन्ति हि प्रजाः || २-१०९-९ 
सत्यम् एव आनृशंस्यम् च राज वृत्तम् सनातनम् |
तस्मात् सत्य आत्मकम् राज्यम् सत्ये लोकः प्रतिष्ठितः || २-१०९-१० 
ऋषयः चैव देवाः च सत्यम् एव हि मेनिरे |
सत्य वादी हि लोके अस्मिन् परमम् गग्च्छति क्षयम् || २-१०९-११ 
उद्विजन्ते यथा सर्पान् नराद् अनृत वादिनः |
धर्मः सत्यम् परो लोके मूलम् स्वर्गस्य च उच्यते || २-१०९-१२ 
सत्यम् एव ईश्वरो लोके सत्यम् पद्मा समाश्रिता |
सत्य मूलानि सर्वाणि सत्यान् न अस्ति परम् पदम् || २-१०९-१३ 
दत्तम् इष्टम् हुतम् चैव तप्तानि च तपांसि च |
वेदाः सत्य प्रतिष्ठानाः तस्मात् सत्य परो भवेत् || २-१०९-१४ 
एकः पालयते लोकम् एकः पालयते कुलम् |
मज्जत्य् एको हि निरयः एकः स्वर्गे महीयते || २-१०९-१५ 
सो अहम् पितुर् निदेशम् तु किम् अर्थम् न अनुपालये |
सत्य प्रतिश्रवः सत्यम् सत्येन समयी कृतः || २-१०९-१६ 
न एव लोभान् न मोहाद् वा न च अज्नानात् तमो अन्वितः |
सेतुम् सत्यस्य भेत्स्यामि गुरोः सत्य प्रतिश्रवः || २-१०९-१७ 
असत्य संधस्य सतः चलस्य अस्थिर चेतसः |
न एव देवा न पितरः प्रतीग्च्छन्ति इति नः श्रुतम् || २-१०९-१८ 
प्रत्यग् आत्मम् इमम् धर्मम् सत्यम् पश्याम्य् अहम् स्वयम् |
भारः सत् पुरुष आचीर्णः तद् अर्थम् अभिनन्द्यते || २-१०९-१९ 
क्षात्रम् धर्मम् अहम् त्यक्ष्ये ह्य् अधर्मम् धर्म सम्हितम् |
क्षुद्रौर् नृशंसैर् लुब्धैः च सेवितम् पाप कर्मभिः || २-१०९-२० 
कायेन कुरुते पापम् मनसा सम्प्रधार्य च |
अनृतम् जिह्वया च आह त्रिविधम् कर्म पातकम् || २-१०९-२१ 
भूमिः कीर्तिर् यशो लक्ष्मीः पुरुषम् प्रार्थयन्ति हि |
स्वर्गस्थम् च अनुबध्नन्ति सत्यम् एव भजेत तत् || २-१०९-२२ 
श्रेष्ठम् ह्य् अनार्यम् एव स्याद् यद् भवान् अवधार्य माम् |
आह युक्ति करैर् वाक्यैर् इदम् भद्रम् कुरुष्व ह || २-१०९-२३ 
कथम् ह्य् अहम् प्रतिज्नाय वन वासम् इमम् गुरोः |
भरतस्य करिष्यामि वचो हित्वा गुरोर् वचः || २-१०९-२४ 
स्थिरा मया प्रतिज्नाता प्रतिज्ना गुरु सम्निधौ |
प्रहृष्ट मानसा देवी कैकेयी च अभवत् तदा || २-१०९-२५ 
वन वासम् वसन्न् एवम् शुचिर् नियत भोजनः |
मूलैः पुष्पैः फलैः पुण्यैः पितृऋन् देवामः च तर्पयन् || २-१०९-२६
सम्तुष्ट पन्च वर्गो अहम् लोक यात्राम् प्रवर्तये |
अकुहः श्रद्दधानः सन् कार्य अकार्य विचक्षणः || २-१०९-२७ 
कर्म भूमिम् इमाम् प्राप्य कर्तव्यम् कर्म यत् शुभम् |
अग्निर् वायुः च सोमः च कर्मणाम् फल भागिनः || २-१०९-२८ 
शतम् क्रतूनाम् आहृत्य देव राट् त्रिदिवम् गतः |
तपांस्य् उग्राणि च आस्थाय दिवम् याता महर्षयः || २-१०९-२९ 
अमृष्यमाणः पुनरुग्रतेजा |
निशम्य तं नास्तिकवाक्यहेतुम् |
अथाब्रवीत्तं नृपतेस्तनूजो |
विगर्हमाणो वचानानि तस्य || २-१०९-३० 
सत्यं च धर्मं च पराक्रमं च |
भूतानुकम्पां प्रियवादिताम् च |
द्विजातिदेवातिथिपूजनं च |
पन्थानमाहुस्त्रिदिवस्य सन्तः || २-१०९-३१ 
तेनैवमाज्ञाय यथावदर्थ |
मेकोदयं सम्प्रतिपद्य विप्राः |
धर्मं चरन्तः सकलं यथाव |
त्काज़्^ख़्षन्ति लोकागममप्रमत्ताः || २-१०९-३२ 
निन्दाम्यहं कर्म पितुः कृतं त |
द्यस्त्वामगृह्णाद्विषमस्थबुद्धिम् |
बुद्ध्यानयैवंविधया चरन्तं |
सुनास्तिकं धर्मपथादपेतम् || २-१०९-३३ 
यथा हि चोरः स तथा हि बुद्ध |
स्तथागतं नास्तिकमत्र विध्हि |
तस्माद्धि यः शङ्क्यतमः प्रजानाम् |
न नास्ति केनाभिमुखो बुधः स्यात् २-१०९-३४ 
त्वत्तो जनाः पूर्वतरे वराश्च |
शुभानि कर्माणि बहूनि चक्रुः |
चित्वा सदेमं च परम् च लौकं |
तस्माद्द्विजाः स्वस्ति हुतं कृतं च २-१०९-३५ 
धर्मे रताः सत् पुरुषैः समेताः |
तेजस्विनो दान गुण प्रधानाः |
अहिंसका वीत मलाः च लोके |
भवन्ति पूज्या मुनयः प्रधानाः || २-१०९-३६ 
इति ब्रुवन्तं वचनं सरोषं |
रामं महात्मानमदीनसत्त्वम् |
उवाच पथ्यं पुनरास्तिकं च |
सत्यं वचः सानुनयं च विप्रः || २-१०९-३७ 
न नास्तिकानां वचनम् ब्रवीम्यहं |
न नास्तिकोऽहं न च नास्ति किंचन |
समीक्ष्य कालं पुनरास्तिकोऽभवं |
भवेय काले पुनरेव नास्तिकः || २-१०९-३८ 
स चापि कालोऽय मुपागतः शनैः |
यथा मया नास्तिकवागुदीरिता |
निवर्तनार्थं तव राम कारणात् |
प्रसादनार्थं च मयैतदीरितम् || || २-१०९-३९ 
इत्यार्षे श्रीमाद्रामायणे आदिकाव्ये अयोध्याकाण्डे नवोत्तरशततमः सर्गः क्रुद्धम् आज्ञाय राम तु वसिष्ठः प्रत्युवाच ह।
जाबालिः अपि जानीते लोकस्य अस्य गत आगतिम्॥ २-११०-१ 
निवर्तयितु कामः तु त्वाम् एतद् वाक्यम् अब्रवीत् |
इमाम् लोक समुत्पत्तिम् लोक नाथ निबोध मे || २-११०-२ 
सर्वम् सलिलम् एव आसीत् पृथिवी यत्र निर्मिता |
ततः समभवद् ब्रह्मा स्वयम्भूर् दैवतैः सह || २-११०-३ 
स वराहः ततो भूत्वा प्रोज्जहार वसुंधराम् |
असृजच् च जगत् सर्वम् सह पुत्रैः कृत आत्मभिः || २-११०-४ 
आकाश प्रभवो ब्रह्मा शाश्वतो नित्य अव्ययः |
तस्मान् मरीचिः सम्जज्ने मरीचेः कश्यपः सुतः || २-११०-५ 
विवस्वान् कश्यपाज् जज्ने मनुर् वैवस्तवः स्मृतः |
स तु प्रजापतिः पूर्वम् इक्ष्वाकुः तु मनोः सुतः || २-११०-६ 
यस्य इयम् प्रथमम् दत्ता समृद्धा मनुना मही |
तम् इक्ष्वाकुम् अयोध्यायाम् राजानम् विद्धि पूर्वकम् || २-११०-७ 
इक्ष्वाकोः तु सुतः श्रीमान् कुक्षिर् एव इति विश्रुतः |
कुक्षेर् अथ आत्मजो वीरो विकुक्षिर् उदपद्यत || २-११०-८ 
विकुक्षेः तु महा तेजा बाणः पुत्रः प्रतापवान् |
बाणस्य तु महा बाहुर् अनरण्यो महा यशाः || २-११०-९ 
नाना वृष्टिर् बभूव अस्मिन् न दुर्भिक्षम् सताम् वरे |
अनरण्ये महा राजे तस्करो वा अपि कश्चन || २-११०-१० 
अनरण्यान् महा बाहुः पृथू राजा बभूव ह |
तस्मात् पृथोर् महा राजः त्रिशन्कुर् उदपद्यत || २-११०-११
स सत्य वचनाद् वीरः सशरीरो दिवम् गतः | 
त्रिशन्कोर् अभवत् सूनुर् धुन्धुमारो महा यशाः || २-११०-१२
धुन्धुमारान् महा तेजा युवन अश्वो व्यजायत | 
युवन अश्व सुतः श्रीमान् मान्धाता समपद्यत || २-११०-१३
मान्धातुः तु महा तेजाः सुसंधिर् उदपद्यत |
सुसंधेर् अपि पुत्रौ द्वौ ध्रुव संधिः प्रसेनजित् || २-११०-१४
यशस्वी ध्रुव संधेः तु भरतो रिपु सूदनः | 
भरतात् तु महा बाहोर् असितो नाम जायत || २-११०-१५
यस्य एते प्रतिराजान उदपद्यन्त शत्रवः |
हैहयाः ताल जन्घाः च शूराः च शश बिन्दवः || २-११०-१६ 
तामः तु सर्वान् प्रतिव्यूह्य युद्धे राजा प्रवासितः |
स च शैल वरे रम्ये बभूव अभिरतो मुनिः || २-११०-१७ 
द्वे च अस्य भार्ये गर्भिण्यौ बभूवतुर् इति श्रुतिः |
एका गर्भविनाशाय सपत्न्यै गरळं ददौ || २-११०-१८ 
भार्गवः च्यवनो नाम हिमवन्तम् उपाश्रितः |
तम् ऋषिम् समुपागम्य कालिन्दी तु अभ्यवादयत् || २-११०-१९
स ताम् अभ्यवदद् विप्रो वर ईप्सुम् पुत्र जन्मनि | 
पुत्रस्ते भविता देवि महात्मा लोकविश्रुतः || २-११०-२०
धार्मिकश्च सुशीलश्च वंशकर्तारिसूदनः | 
कृत्वाप्रदक्षिणं हृष्टा मुनिं तमनुमान्य च || २-११०-२१
पद्मपत्रसमानाक्षं पद्मगर्भसमप्रभम् |
ततः सा गृहम् आगम्य देवी पुत्रम् व्यजायत || २-११०-२२ 
सपत्न्या तु गरः तस्यै दत्तो गर्भ जिघांसया |
गरेण सह तेन एव जातः स सगरो अभवत् || २-११०-२३ 
स राजा सगरो नाम यः समुद्रम् अखानयत् |
इष्ट्वा पर्वणि वेगेन त्रासयन्तम् इमाः प्रजाः || २-११०-२४ 
असमन्जः तु पुत्रो अभूत् सगरस्य इति नः श्रुतम् |
जीवन्न् एव स पित्रा तु निरस्तः पाप कर्म कृत् || २-११०-२५ 
अंशुमान् इति पुत्रो अभूद् असमन्जस्य वीर्यवान् |
दिलीपो अंशुमतः पुत्रो दिलीपस्य भगीरथः || २-११०-२६ 
भगीरथात् ककुत्स्थः तु काकुत्स्था येन तु स्मृताः |
ककुत्स्थस्य तु पुत्रो अभूद् रघुर् येन तु राघवः || २-११०-२७ 
रघोः तु पुत्रः तेजस्वी प्रवृद्धः पुरुष अदकः |
कल्माष पादः सौदास इत्य् एवम् प्रथितो भुवि || २-११०-२८ 
कल्माष पाद पुत्रो अभूत् शन्खणः तु इति विश्रुतः |
यः तु तद् वीर्यम् आसाद्य सह सेनो व्यनीनशत् || २-११०-२९ 
शन्खणस्य तु पुत्रो अभूत् शूरः श्रीमान् सुदर्शनः |
सुदर्शनस्य अग्नि वर्ण अग्नि वर्षस्य शीघ्रगः || २-११०-३०
शीघ्रगस्य मरुः पुत्रो मरोः पुत्रः प्रशुश्रुकः |
प्रशुश्रुकस्य पुत्रो अभूद् अम्बरीषो महा द्युतिः || २-११०-३१
अम्बरीषस्य पुत्रो अभून् नहुषः सत्य विक्रमः |
नहुषस्य च नाभागः पुत्रः परम धार्मिकः || २-११०-३२
अजः च सुव्रतः चैव नाभागस्य सुताउ उभौ |
अजस्य चैव धर्म आत्मा राजा दशरथः सुतः || २-११०-३३ 
तस्य ज्येष्ठो असि दायादो राम इत्य् अभिविश्रुतः |
तद् गृहाण स्वकम् राज्यम् अवेक्षस्व जगन् नृप || ३४ 
इक्ष्वाकूणाम् हि सर्वेषाम् राजा भवति पूर्वजः |
पूर्वजेन अवरः पुत्रो ज्येष्ठो राज्ये अभिषिच्यते || २-११०-३५ 
स राघवाणाम् कुल धर्मम् आत्मनः |
सनातनम् न अद्य विहातुम् अर्हसि |
प्रभूत रत्नाम् अनुशाधि मेदिनीम् |
प्रभूत राष्ट्राम् पितृवन् महा यशाः || २-११०-३६ 
इत्यार्षे श्रीमद्रामायणे आदिकाव्ये अयोध्याकाण्डे दशोत्तरशततमः सर्गः यशाः
||(ए)(ग़ेम्) 
वसिष्ठः तु तदा रामम् उक्त्वा राज पुरोहितः |
अब्रवीद् धर्म सम्युक्तम् पुनर् एव अपरम् वचः || २-१११-१ 
पुरुषस्य इह जातस्य भवन्ति गुरवः त्रयः |
आचार्यः चैव काकुत्स्थ पिता माता च राघव || २-१११-२ 
पिता ह्य् एनम् जनयति पुरुषम् पुरुष ऋषभ |
प्रज्नाम् ददाति च आचार्यः तस्मात् स गुरुर् उच्यते || २-१११-३ 
से ते अहम् पितुर् आचार्यः तव चैव परम् तप |
मम त्वम् वचनम् कुर्वन् न अतिवर्तेः सताम् गतिम् || २-१११-४ 
इमा हि ते परिषदः श्रेणयः च समागताः |
एषु तात चरन् धर्मम् न अतिवर्तेः सताम् गतिम् || २-१११-५ 
वृद्धाया धर्म शीलाया मातुर् न अर्हस्य् अवर्तितुम् |
अस्याः तु वचनम् कुर्वन् न अतिवर्तेः सताम् गतिम् || २-१११-६ 
भरतस्य वचः कुर्वन् याचमानस्य राघव |
आत्मानम् न अतिवर्तेः त्वम् सत्य धर्म पराक्रम || २-१११-७ 
एवम् मधुरम् उक्तः तु गुरुणा राघवः स्वयम् |
प्रत्युवाच समासीनम् वसिष्ठम् पुरुष ऋषभः || २-१११-८ 
यन् मातापितरौ वृत्तम् तनये कुरुतः सदा |
न सुप्रतिकरम् तत् तु मात्रा पित्रा च यत् कृतम् || २-१११-९
यथा शक्ति प्रदानेन स्नापनाच् चादनेन च |
नित्यम् च प्रिय वादेन तथा सम्वर्धनेन च || २-१११-१० 
स हि राजा जनयिता पिता दशरथो मम |
आज्नातम् यन् मया तस्य न तन् मिथ्या भविष्यति || २-१११-११ 
एवम् उक्तः तु रामेण भरतः प्रत्यनन्तरम् |
उवाच परम उदारः सूतम् परम दुर्मनाः || २-१११-१२ 
इह मे स्थण्डिले शीघ्रम् कुशान् आस्तर सारथे |
आर्यम् प्रत्युपवेक्ष्यामि यावन् मे न प्रसीदति || २-१११-१३ 
अनाहारो निरालोको धन हीनो यथा द्विजः |
शेष्ये पुरस्तात् शालाया यावन् न प्रतियास्यति || २-१११-१४ 
स तु रामम् अवेक्षन्तम् सुमन्त्रम् प्रेक्ष्य दुर्मनाः |
कुश उत्तरम् उपस्थाप्य भूमाउ एव आस्तरत् स्वयम् || २-१११-१५ 
तम् उवाच महा तेजा रामो राज ऋषि सत्तमाः |
किम् माम् भरत कुर्वाणम् तात प्रत्युपवेक्ष्यसि || २-१११-१६ 
ब्राह्मणो ह्य् एक पार्श्वेन नरान् रोद्धुम् इह अर्हति |
न तु मूर्धा अवसिक्तानाम् विधिः प्रत्युपवेशने || २-१११-१७ 
उत्तिष्ठ नर शार्दूल हित्वा एतद् दारुणम् व्रतम् |
पुर वर्याम् इतः क्षिप्रम् अयोध्याम् याहि राघव || २-१११-१८ 
आसीनः तु एव भरतः पौर जानपदम् जनम् |
उवाच सर्वतः प्रेक्ष्य किम् आर्यम् न अनुशासथ || २-१११-१९ 
ते तम् ऊचुर् महात्मानम् पौर जानपदा जनाः |
काकुत्स्थम् अभिजानीमः सम्यग् वदति राघवः || २-१११-२० 
एषो अपि हि महा भागः पितुर् वचसि तिष्ठति |
अत एव न शक्ताः स्मो व्यावर्तयितुम् अन्जसा || २-१११-२१ 
तेषाम् आज्नाय वचनम् रामो वचनम् अब्रवीत् |
एवम् निबोध वचनम् सुहृदाम् धर्म चक्षुषाम् || २-१११-२२ 
एतच् च एव उभयम् श्रुत्वा सम्यक् सम्पश्य राघव |
उत्तिष्ठ त्वम् महा बाहो माम् च स्पृश तथा उदकम् || २-१११-२३ 
अथ उत्थाय जलम् स्पृष्ट्वा भरतो वाक्यम् अब्रवीत् |
शृण्वन्तु मे परिषदो मन्त्रिणः श्रेणयः तथा || २-१११-२४ 
न याचे पितरम् राज्यम् न अनुशासामि मातरम् |
आर्यम् परम धर्मज्नम् अभिजानामि राघवम् || २-१११-२५ 
यदि तु अवश्यम् वस्तव्यम् कर्तव्यम् च पितुर् वचः |
अहम् एव निवत्स्यामि चतुर्दश वने समाः || २-१११-२६ 
धर्म आत्मा तस्य तथ्येन भ्रातुर् वाक्येन विस्मितः |
उवाच रामः सम्प्रेक्ष्य पौर जानपदम् जनम् || २-१११-२७ 
विक्रीतम् आहितम् क्रीतम् यत् पित्रा जीवता मम |
न तल् लोपयितुम् शक्यम् मया वा भरतेन वा || २-१११-२८ 
उपधिर् न मया कार्यो वन वासे जुगुप्सितः |
युक्तम् उक्तम् च कैकेय्या पित्रा मे सुकृतम् कृतम् || २-१११-२९ 
जानामि भरतम् क्षान्तम् गुरु सत्कार कारिणम् |
सर्वम् एव अत्र कल्याणम् सत्य संधे महात्मनि || २-१११-३० 
अनेन धर्म शीलेन वनात् प्रत्यागतः पुनः |
भ्रात्रा सह भविष्यामि पृथिव्याः पतिर् उत्तमः || २-१११-३१ 
वृतो राजा हि कैकेय्या मया तद् वचनम् कृतम् |
अनृतान् मोचय अनेन पितरम् तम् मही पतिम् || २-१११-३२ 
इत्यार्षे श्रीमद्रामायणे आदिकाव्ये अयोध्याकाण्डे एकादशोत्तरशततमः सर्गः 
तम् अप्रतिम तेजोभ्याम् भ्रातृभ्याम् रोम हर्षणम् |
विस्मिताः सम्गमम् प्रेक्ष्य समवेता महर्षयः || २-११२-१ 
अन्तर् हिताः तु ऋषि गणाः सिद्धाः च परम ऋषयः |
तौ भ्रातरौ महात्मानौ काकुत्स्थौ प्रशशंसिरे || २-११२-२ 
स धन्यो यस्य पुत्रौ द्वौ धर्मज्नौ धर्म विक्रमौ |
श्रुत्वा वयम् हि सम्भाषाम् उभयोः स्पृहयामहे || २-११२-३ 
ततः तु ऋषि गणाः क्षिप्रम् दशग्रीव वध एषिणः |
भरतम् राज शार्दूलम् इत्य् ऊचुः सम्गता वचः || २-११२-४ 
कुले जात महा प्राज्न महा वृत्त महा यशः |
ग्राह्यम् रामस्य वाक्यम् ते पितरम् यद्य् अवेक्षसे || २-११२-५ 
सदा अनृणम् इमम् रामम् वयम् इग्च्छामहे पितुः |
अनृणत्वाच् च कैकेय्याः स्वर्गम् दशरथो गतः || २-११२-६ 
एतावद् उक्त्वा वचनम् गन्धर्वाः समहर्षयः |
राज ऋषयः चैव तथा सर्वे स्वाम् स्वाम् गतिम् गताः || २-११२-७ 
ह्लादितः तेन वाक्येन शुभेन शुभ दर्शनः |
रामः सम्हृष्ट वदनः तान् ऋषीन् अभ्यपूजयत् || २-११२-८ 
स्रस्त गात्रः तु भरतः स वाचा सज्जमानया |
कृत अन्जलिर् इदम् वाक्यम् राघवम् पुनर् अब्रवीत् || २-११२-९ 
राज धर्मम् अनुप्रेक्ष्य कुल धर्म अनुसम्ततिम् |
कर्तुम् अर्हसि काकुत्स्थ मम मातुः च याचनाम् || २-११२-१० 
रक्षितुम् सुमहद् राज्यम् अहम् एकः तु न उत्सहे |
पौर जानपदामः च अपि रक्तान् रन्जयितुम् तथा || २-११२-११ 
ज्नातयः च हि योधाः च मित्राणि सुहृदः च नः |
त्वाम् एव प्रतिकान्क्षन्ते पर्जन्यम् इव कर्षकाः || २-११२-१२ 
इदम् राज्यम् महा प्राज्न स्थापय प्रतिपद्य हि |
शक्तिमान् असि काकुत्स्थ लोकस्य परिपालने || २-११२-१३ 
इत्य् उक्त्वा न्यपतद् भ्रातुः पादयोर् भरतः तदा |
भृशम् सम्प्रार्थयाम् आस रामम् एवम् प्रियम् वदः || २-११२-१४ 
तम् अन्के भ्रातरम् कृत्वा रामो वचनम् अब्रवीत् |
श्यामम् नलिन पत्र अक्षम् मत्त हंस स्वरः स्वयम् || २-११२-१५ 
आगता त्वाम् इयम् बुद्धिः स्वजा वैनयिकी च या |
भृशम् उत्सहसे तात रक्षितुम् पृथिवीम् अपि || २-११२-१६ 
अमात्यैः च सुहृद्भिः च बुद्धिमद्भिः च मन्त्रिभिः |
सर्व कार्याणि सम्मन्त्र्य सुमहान्त्य् अपि कारय || २-११२-१७ 
लक्ष्मीः चन्द्राद् अपेयाद् वा हिमवान् वा हिमम् त्यजेत् |
अतीयात् सागरो वेलाम् न प्रतिज्नाम् अहम् पितुः || २-११२-१८ 
कामाद् वा तात लोभाद् वा मात्रा तुभ्यम् इदम् कृतम् |
न तन् मनसि कर्तव्यम् वर्तितव्यम् च मातृवत् || २-११२-१९ 
एवम् ब्रुवाणम् भरतः कौसल्या सुतम् अब्रवीत् |
तेजसा आदित्य सम्काशम् प्रतिपच् चन्द्र दर्शनम् || २-११२-२० 
अधिरोह आर्य पादाभ्याम् पादुके हेम भूषिते |
एते हि सर्व लोकस्य योग क्षेमम् विधास्यतः || २-११२-२१ 
सो अधिरुह्य नर व्याघ्रः पादुके ह्य् अवरुह्य च |
प्रायग्च्छत् सुमहा तेजा भरताय महात्मने || २-११२-२२ 
स पादुके सम्प्रणम्य रामं वचनम्ब्रवीत् |
चतुर्दश हि वर्षाणि जटाचीरधरो ह्यहम् || २-११२-२३
फलमूलाशनो वीर भवेयम् रघुनंदन | 
तवागमनमाकाङ्क्षन् वसन्वै नगराद्बहिः || २-११२-२४
तव पादुकयोर्न्यस्तराज्यतन्त्रः परंतप |
चतुर्दशे तु सम्पूर्णे वर्षेऽहानि रघूत्तम || २-११२-२५
न द्रक्ष्यामि यदि त्वां तु प्रवेक्ष्यामि हुताशनम् | 
तथेति च प्रतिज्ञाय तं परिष्वज्य सादरम् || २-११२-२६
शत्रुघ्नम् च परिष्वज्य भरतं चेदमब्रवीत् | 
मातरम् रक्ष कैकेयीम् मा रोषम् कुरु तां प्रति || २-११२-२७
मया च सीतया चैव शप्तो.सि रघुसत्तम |
इत्युक्त्वाश्रुपरीताक्षो भ्रातरं विससर्ज ह || २-११२-२८ 
स पादुके ते भरतः प्रतापवान् |
स्वलम्कृते सम्परिगृह्य धर्मवित् |
प्रदक्षिणम् चैव चकार राघवम् |
चकार चैव उत्तम नाग मूर्धनि || २-११२-२९ 
अथ आनुपूर्व्यात् प्रतिपूज्य तम् जनम् |
गुरूमः च मन्त्रि प्रकृतीः तथा अनुजौ |
व्यसर्जयद् राघव वंश वर्धनः |
स्थितः स्व धर्मे हिमवान् इव अचलः || २-११२-३० 
तम् मातरो बाष्प गृहीत कण्ठो |
दुह्खेन न आमन्त्रयितुम् हि शेकुः |
स तु एव मातृऋर् अभिवाद्य सर्वा |
रुदन् कुटीम् स्वाम् प्रविवेश रामः || २-११२-३१ 
इत्यार्षे श्रीमद्रामायणे आदिकाव्ये अयोध्याकाण्डे द्वादशोत्तरशततमः सर्गः 
ततः शिरसि कृत्वा तु पादुके भरतः तदा |
आरुरोह रथम् हृष्टः शत्रुघ्नेन समन्वितः || २-११३-१ 
वसिष्ठो वामदेवः च जाबालिः च दृढ व्रतः |
अग्रतः प्रययुः सर्वे मन्त्रिणो मन्त्र पूजिताः || २-११३-२ 
मन्दाकिनीम् नदीम् रम्याम् प्रान् मुखाः ते ययुः तदा |
प्रदक्षिणम् च कुर्वाणाः चित्र कूटम् महा गिरिम् || २-११३-३ 
पश्यन् धातु सहस्राणि रम्याणि विविधानि च |
प्रययौ तस्य पार्श्वेन ससैन्यो भरतः तदा || २-११३-४ 
अदूराच् चित्र कूटस्य ददर्श भरतः तदा |
आश्रमम् यत्र स मुनिर् भरद्वाजः कृत आलयः || २-११३-५ 
स तम् आश्रमम् आगम्य भरद्वाजस्य बुद्धिमान् |
अवतीर्य रथात् पादौ ववन्दे कुल नन्दनः || २-११३-६ 
ततो हृष्टो भरद्वाजो भरतम् वाक्यम् अब्रवीत् |
अपि कृत्यम् कृतम् तात रामेण च समागतम् || २-११३-७ 
एवम् उक्तः तु भरतो भरद्वाजेन धीमता |
प्रत्युवाच भरद्वाजम् भरतो धर्म वत्सलः || २-११३-८ 
स याच्यमानो गुरुणा मया च दृढ विक्रमः |
राघवः परम प्रीतो वसिष्ठम् वाक्यम् अब्रवीत् || २-११३-९ 
पितुः प्रतिज्नाम् ताम् एव पालयिष्यामि तत्त्वतः |
चतुर्दश हि वर्षाणि य प्रतिज्ना पितुर् मम || २-११३-१० 
एवम् उक्तो महा प्राज्नो वसिष्ठः प्रत्युवाच ह |
वाक्यज्नो वाक्य कुशलम् राघवम् वचनम् महत् || २-११३-११ 
एते प्रयग्च्छ सम्हृष्टः पादुके हेम भूषिते |
अयोध्यायाम् महा प्राज्न योग क्षेम करे तव || २-११३-१२ 
एवम् उक्तो वसिष्ठेन राघवः प्रान् मुखः स्थितः |
पादुके हेम विकृते मम राज्याय ते ददौ || २-११३-१३ 
निवृत्तो अहम् अनुज्नातो रामेण सुमहात्मना |
अयोध्याम् एव गग्च्छामि गृहीत्वा पादुके शुभे || २-११३-१४ 
एतत् श्रुत्वा शुभम् वाक्यम् भरतस्य महात्मनः |
भरद्वाजः शुभतरम् मुनिर् वाक्यम् उदाहरत् || २-११३-१५ 
न एतच् चित्रम् नर व्याघ्र शील वृत्तवताम् वर |
यद् आर्यम् त्वयि तिष्ठेत् तु निम्ने वृष्टिम् इव उदकम् || २-११३-१६ 
अमृतः स महा बाहुः पिता दशरथः तव |
यस्य त्वम् ईदृशः पुत्रो धर्म आत्मा धर्म वत्सलः || २-११३-१७ 
तम् ऋषिम् तु महात्मानम् उक्त वाक्यम् कृत अन्जलिः |
आमन्त्रयितुम् आरेभे चरणाउ उपगृह्य च || २-११३-१८ 
ततः प्रदक्षिणम् कृत्वा भरद्वाजम् पुनः पुनः |
भरतः तु ययौ श्रीमान् अयोध्याम् सह मन्त्रिभिः || २-११३-१९ 
यानैः च शकटैः चैव हयैः नागैः च सा चमूः |
पुनर् निवृत्ता विस्तीर्णा भरतस्य अनुयायिनी || २-११३-२० 
ततः ते यमुनाम् दिव्याम् नदीम् तीर्त्वा ऊर्मि मालिनीम् |
ददृशुः ताम् पुनः सर्वे गन्गाम् शिव जलाम् नदीम् || २-११३-२१ 
ताम् रम्य जल सम्पूर्णाम् सम्तीर्य सह बान्धवः |
शृन्ग वेर पुरम् रम्यम् प्रविवेश ससैनिकः || २-११३-२२
शृन्ग वेर पुराद् भूय अयोध्याम् संददर्श ह | 
अयोध्याम् च ततो दृष्ट्वा पित्रा भ्रात्रा विवर्जिताम् |
भरतो दुह्ख सम्तप्तः सारथिम् च इदम् अब्रवीत् || २-११३-२३ 
सारथे पश्य विध्वस्ता अयोध्या न प्रकाशते |
निराकारा निरानन्दा दीना प्रतिहत स्वना || २-११३-२४ 
स्निग्ध गम्भीर घोषेण स्यन्दनेन उपयान् प्रभुः |
अयोध्याम् भरतः क्षिप्रम् प्रविवेश महा यशाः || २-११४-१ 
बिडाल उलूक चरिताम् आलीन नर वारणाम् |
तिमिर अभ्याहताम् कालीम् अप्रकाशाम् निशाम् इव || २-११४-२ 
राहु शत्रोः प्रियाम् पत्नीम् श्रिया प्रज्वलित प्रभाम् |
ग्रहेण अभ्युत्थितेन एकाम् रोहिणीम् इव पीडिताम् || २-११४-३ 
अल्प उष्ण क्षुब्ध सलिलाम् घर्म उत्तप्त विहम्गमाम् |
लीन मीन झष ग्राहाम् कृशाम् गिरि नदीम् इव || २-११४-४ 
विधूमाम् इव हेम आभाम् अध्वर अग्नि समुत्थिताम् |
हविर् अभ्युक्षिताम् पश्चात् शिखाम् विप्रलयम् गताम् || २-११४-५ 
विध्वस्त कवचाम् रुग्ण गज वाजि रथ ध्वजाम् |
हत प्रवीराम् आपन्नाम् चमूम् इव महा आहवे || २-११४-६ 
सफेनाम् सस्वनाम् भूत्वा सागरस्य समुत्थिताम् |
प्रशान्त मारुत उद्धूताम् जल ऊर्मिम् इव निह्स्वनाम् || २-११४-७ 
त्यक्ताम् यज्न आयुधैः सर्वैर् अभिरूपैः च याजकैः |
सुत्या काले विनिर्वृत्ते वेदिम् गत रवाम् इव || २-११४-८ 
गोष्ठ मध्ये स्थिताम् आर्ताम् अचरन्तीम् नवम् तृणम् |
गो वृषेण परित्यक्ताम् गवाम् पत्नीम् इव उत्सुकाम् || २-११४-९ 
प्रभा करालैः सुस्निग्धैः प्रज्वलद्भिर् इव उत्तमैः |
वियुक्ताम् मणिभिर् जात्यैर् नवाम् मुक्ता आवलीम् इव || २-११४-१० 
सहसा चलिताम् स्थानान् महीम् पुण्य क्षयाद् गताम् |
सम्हृत द्युति विस्ताराम् ताराम् इव दिवः च्युताम् || २-११४-११ 
पुष्प नद्धाम् वसन्त अन्ते मत्त भ्रमर शालिनीम् |
द्रुत दाव अग्नि विप्लुष्टाम् क्लान्ताम् वन लताम् इव || २-११४-१२ 
सम्मूढ निगमाम् सर्वाम् सम्क्षिप्त विपण आपणाम् |
प्रग्च्छन्न शशि नक्षत्राम् द्याम् इव अम्बु धरैर् वृताम् || २-११४-१३ 
क्षीण पान उत्तमैर् भिन्नैः शरावैर् अभिसम्वृताम् |
हत शौण्डाम् इव आकाशे पान भूमिम् असंस्कृताम् || २-११४-१४ 
वृक्ण भूमि तलाम् निम्नाम् वृक्ण पात्रैः समावृताम् |
उपयुक्त उदकाम् भग्नाम् प्रपाम् निपतिताम् इव || २-११४-१५ 
विपुलाम् वितताम् चैव युक्त पाशाम् तरस्विनाम् |
भूमौ बाणैर् विनिष्कृत्ताम् पतिताम् ज्याम् इव आयुधात् || २-११४-१६ 
सहसा युद्ध शौण्डेन हय आरोहेण वाहिताम् |
निहताम् प्रतिसैन्येन वडवामिव पातिताम् || २-११४-१७ 
भरतस्तु रथस्थः सन् श्रीमान् दशरथात्मजः |
वाहयन्तं रथश्रेष्ठं सारथिम् वाक्यमब्रवीत् || २-११४-१८ 
किम् नु खल्वद्य गम्बीरो मूर्चितो न निशम्यते |
यथापुरमयोध्यायाम् गीतवादित्रनिस्वनः || २-११४-१९ 
वारुणीमदगन्धश्च माल्यगन्धश्च मूर्चितः |
धूपितागरुगन्धश्च न प्रवाति समन्ततः || २-११४-२० 
यानप्र वरघोषश्च स्निग्धश्च हयनिस्वनः |
प्रमत्तगजनादश्च महांश्च रथनिस्वनः || २-११४-२१
नेदानीम् श्रूयते पुर्यामस्याम् रामे विवासिते || २-११४-२२ 
चन्दनागारुगन्धांश्च महार्हश्च नवस्रजः || २-११४-२३
गते हि रामे तरुणाः संतप्ता नोपभुञ्जते | 
बहिर्यात्रां न गच्छन्ति चित्रमाअल्यधरा नराः || २-११४-२४
नोत्सवाः सम्प्रवर्तन्ते रामशोकार्दिते पुरे | 
सह नूनम् मम भ्रात्रा पुरस्यास्य द्युतिर्गता || २-११४-२५
न हि राजत्ययोध्येयं सासारेवार्जुनी क्षपा | 
कदा नु खलु मे भ्राता महोत्सव इवागतः || २-११४-२६
जनयिष्यत्ययोध्यायां हर्षम् ग्रीष्म इवाम्बुदः | 
तरुणैः चारु वेषैः च नरैर् उन्नत गामिभिः |
सम्पतद्भिर् अयोध्यायाम् न विभान्ति महा पथाः || २-११४-२७ 
एवम् बहु विधम् जल्पन् विवेश वसतिम् पितुः |
तेन हीनाम् नर इन्द्रेण सिम्ह हीनाम् गुहाम् इव || २-११४-२८ 
तदा तदन्तःपुरमुज्घितप्रभम् |
सुरैरिवोत्सृष्टमभास्करम् दिनम् |
निरीक्ष्य सर्वम् तु विविक्तमात्मवान् |
मुमोच बाष्पं भरतः सुदुःखितः || २-११४-२९ 
इत्यार्षे श्रीमाद्रामायणे आदिकाव्ये अयोध्याकाण्डे चतुर्दशोत्तरशततमः सर्गः 
ततो निक्षिप्य मातृऋः स अयोध्यायाम् दृढ व्रतः |
भरतः शोक सम्तप्तो गुरून् इदम् अथ अब्रवीत् || २-११५-१ 
नन्दि ग्रामम् गमिष्यामि सर्वान् आमन्त्रये अद्य वः |
तत्र दुह्खम् इदम् सर्वम् सहिष्ये राघवम् विना || २-११५-२ 
गतः च हि दिवम् राजा वनस्थः च गुरुर् मम |
रामम् प्रतीक्षे राज्याय स हि राजा महा यशाः || २-११५-३ 
एतत् श्रुत्वा शुभम् वाक्यम् भरतस्य महात्मनः |
अब्रुवन् मन्त्रिणः सर्वे वसिष्ठः च पुरोहितः || २-११५-४ 
सदृशम् श्लाघनीयम् च यद् उक्तम् भरत त्वया |
वचनम् भ्रातृ वात्सल्याद् अनुरूपम् तव एव तत् || २-११५-५ 
नित्यम् ते बन्धु लुब्धस्य तिष्ठतो भ्रातृ सौहृदे |
आर्य मार्गम् प्रपन्नस्य न अनुमन्येत कः पुमान् || २-११५-६ 
मन्त्रिणाम् वचनम् श्रुत्वा यथा अभिलषितम् प्रियम् |
अब्रवीत् सारथिम् वाक्यम् रथो मे युज्यताम् इति || २-११५-७ 
प्रहृष्ट वदनः सर्वा मातृऋः समभिवाद्य सः |
आरुरोह रथम् श्रीमान् शत्रुघ्नेन समन्वितः || २-११५-८ 
आरुह्य तु रथम् शीघ्रम् शत्रुघ्न भरताउ उभौ |
ययतुः परम प्रीतौ वृतौ मन्त्रि पुरोहितैः || २-११५-९ 
अग्रतो पुरवः तत्र वसिष्ठ प्रमुखा द्विजाः |
प्रययुः प्रान् मुखाः सर्वे नन्दि ग्रामो यतो अभवत् || २-११५-१० 
बलम् च तद् अनाहूतम् गज अश्व रथ सम्कुलम् |
प्रययौ भरते याते सर्वे च पुर वासिनः || २-११५-११ 
रथस्थः स तु धर्म आत्मा भरतो भ्रातृ वत्सलः |
नन्दि ग्रामम् ययौ तूर्णम् शिरस्य् आधाय पादुके || २-११५-१२ 
ततः तु भरतः क्षिप्रम् नन्दि ग्रामम् प्रविश्य सः |
अवतीर्य रथात् तूर्णम् गुरून् इदम् उवाच ह || २-११५-१३ 
एतद् राज्यम् मम भ्रात्रा दत्तम् सम्न्यासवत् स्वयम् |
योग क्षेम वहे च इमे पादुके हेम भूषिते || २-११५-१४ 
भरतः शिरसा कृत्वा सन्न्यासम् पादुके ततः |
अब्रवीद्दुःखसम्तप्तः सर्वं प्रकृतिमण्डलम् || २-११५-१५ 
चत्रम् धारयत क्षिप्रमार्यपादाविमौ मतौ |
अभ्याम् राज्ये स्थितो धर्मः पादुकाभ्याम् गुरोर्मम || २-११५-१६ 
भ्रात्रा हि मयि सम्न्यासो निक्षिप्तः सौहृदादयम् |
तमिमम् पालयिष्यामि राघवागमनम् प्रति २-११५-१७ 
क्षिप्रम् सम्योजयित्वा तु राघवस्य पुनः स्वयम् |
चरणौ तौ तु रामस्य द्रक्ष्यामि सहपादुकौ || २-११५-१८ 
ततो निक्षिप्तभारोऽहम् राघवेण समागतः |
निवेद्य गुरवे राज्यम् भजिष्ये गुरुवृत्तिताम् २-११५-१९ 
ताघवाय च सम्न्यासम् दत्त्वेमे वरपादुके |
राज्यम् चेदमयोध्याम् च धूतपापोभवामि च २-११५-२० 
अभिषिक्ते तु काकुत्थ्से प्रहृष्टमुदिते जने |
प्रीतिर्मम यशश्चैव भवेद्राज्याच्चतुर्गुणम् || २-११५-२१ 
एवम् तु विलपन्धीनो भरतः स महायशाः |
नन्दिग्रामेऽकरोद्राज्यम् दुःखितो मन्त्रिभिस्सह || २-११५-२२ 
स वल्कलजटाधारी मुनिवेषधरः प्रभुः |
नन्दिग्रामेऽवसद्वीरः ससैन्यो भरतस्तदा २-११५-२३ 
रामागमनमाकाङ्क्षन् भरतो भ्रातृवत्सलः |
भ्रातुर्वचनकारी च प्रतिज्ञापारगस्तदा || २-११५-२४
पादुके त्वभिषिच्याथ नन्दिग्रामेऽवसत्तथा | 
स वालव्यजनम् चत्रम् धारयामास स स्वयम् || २-११५-२५
भरतः शासनम् सर्वम् पादुकाभ्याम् निवेदयन् | 
ततस्तु भरतः श्रीमानभिषिच्यार्यपादुके || २-११५-२६
तदधीनस्तदा राज्यम् कारयामास सर्वदा | 
तदा हि यत्कार्यमुपैति किंचि |
दुपायनम् चोपहृतम् महार्हम् |
स पादुकाभ्याम् प्रथमम् निवेद्य |
चकार पश्चाद्भरतो यथावत् || २-११५-२७ 
प्रतिप्रयाते भरते वसन् रामः तपो वने |
लक्षयाम् आस स उद्वेगम् अथ औत्सुक्यम् तपस्विनाम् || २-११६-१ 
ये तत्र चित्र कूटस्य पुरस्तात् तापस आश्रमे |
रामम् आश्रित्य निरताः तान् अलक्षयद् उत्सुकान् || २-११६-२ 
नयनैर् भृकुटीभिः च रामम् निर्दिश्य शन्किताः |
अन्योन्यम् उपजल्पन्तः शनैः चक्रुर् मिथः कथाः || २-११६-३ 
तेषाम् औत्सुक्यम् आलक्ष्य रामः तु आत्मनि शन्कितः |
कृत अन्जलिर् उवाच इदम् ऋषिम् कुल पतिम् ततः || २-११६-४ 
न कच्चिद् भगवन् किंचित् पूर्व वृत्तम् इदम् मयि |
दृश्यते विकृतम् येन विक्रियन्ते तपस्विनः || २-११६-५ 
प्रमादाच् चरितम् कच्चित् किंचिन् न अवरजस्य मे |
लक्ष्मणस्य ऋषिभिर् दृष्टम् न अनुरूपम् इव आत्मनः || २-११६-६ 
कच्चित् शुश्रूषमाणा वः शुश्रूषण परा मयि |
प्रमदा अभ्युचिताम् वृत्तिम् सीता युक्तम् न वर्तते || २-११६-७ 
अथ ऋषिर् जरया वृद्धः तपसा च जराम् गतः |
वेपमान इव उवाच रामम् भूत दया परम् || २-११६-८ 
कुतः कल्याण सत्त्वायाः कल्याण अभिरतेः तथा |
चलनम् तात वैदेह्याः तपस्विषु विशेषतः || २-११६-९ 
त्वन् निमित्तम् इदम् तावत् तापसान् प्रति वर्तते |
रक्षोभ्यः तेन सम्विग्नाः कथयन्ति मिथः कथाः || २-११६-१० 
रावण अवरजः कश्चित् खरो नाम इह राक्षसः |
उत्पाट्य तापसान् सर्वान् जन स्थान निकेतनान् || २-११६-११
धृष्टः च जित काशी च नृशंसः पुरुष अदकः |
अवलिप्तः च पापः च त्वाम् च तात न मृष्यते || २-११६-१२ 
त्वम् यदा प्रभृति ह्य् अस्मिन्न् आश्रमे तात वर्तसे |
तदा प्रभृति रक्षांसि विप्रकुर्वन्ति तापसान् || २-११६-१३ 
दर्शयन्ति हि बीभत्सैः क्रूरैर् भीषणकैर् अपि |
नाना रूपैर् विरूपैः च रूपैर् असुख दर्शनैः || २-११६-१४ 
अप्रशस्तैर् अशुचिभिः सम्प्रयोज्य च तापसान् |
प्रतिघ्नन्त्य् अपरान् क्षिप्रम् अनार्याः पुरतः स्थितः || २-११६-१५ 
तेषु तेषु आश्रमस्थानेषु अबुद्धम् अवलीय च |
रमन्ते तापसामः तत्र नाशयन्तो अल्प चेतसः || २-११६-१६ 
अपक्षिपन्ति स्रुग् भाण्डान् अग्नीन् सिन्चन्ति वारिणा |
कलशामः च प्रमृद्नन्ति हवने समुपस्थिते || २-११६-१७ 
तैर् दुरात्मभिर् आविष्टान् आश्रमान् प्रजिहासवः |
गमनाय अन्य देशस्य चोदयन्त्य् ऋषयो अद्य माम् || २-११६-१८ 
तत् पुरा राम शारीराम् उपहिंसाम् तपस्विषु |
दर्शयति हि दुष्टाः ते त्यक्ष्याम इमम् आश्रमम् || २-११६-१९ 
बहु मूल फलम् चित्रम् अविदूराद् इतो वनम् |
पुराण आश्रमम् एव अहम् श्रयिष्ये सगणः पुनः || २-११६-२० 
खरः त्वय्य् अपि च अयुक्तम् पुरा तात प्रवर्तते |
सह अस्माभिर् इतो गग्च्छ यदि बुद्धिः प्रवर्तते || २-११६-२१ 
सकलत्रस्य संदेहो नित्यम् यत् तस्य राघव |
समर्थस्य अपि हि सतो वासो दुह्ख इह अद्य ते || २-११६-२२ 
इत्य् उक्तवन्तम् रामः तम् राज पुत्रः तपस्विनम् |
न शशाक उत्तरैर् वाक्यैर् अवरोद्धुम् समुत्सुकम् || २-११६-२३ 
अभिनन्द्य समापृग्च्छ्य समाधाय च राघवम् |
स जगाम आश्रमम् त्यक्त्वा कुलैः कुल पतिः सह || २-११६-२४ 
रामः संसाध्य तु ऋषि गणम् अनुगमना |
देशात् तस्माच्चित् कुल पतिम् अभिवाद्य ऋषिम् |
सम्यक् प्रीतैः तैर् अनुमत उपदिष्ट अर्थः |
पुण्यम् वासाय स्व निलयम् उपसम्पेदे || २-११६-२५ 
आश्रमम् तु ऋषि विरहितम् प्रभुः |
क्षणम् अपि न जहौ स राघवः |
राघवम् हि सततम् अनुगताः |
स्तापसाः च ऋषि चरित धृत गुणाः || २-११६-२६ 
इत्यार्षे श्रीमद्रामायणे आदिकाव्ये अयोध्याकाण्डे षोडशोत्तरशततमः सर्गः 
राघवः तु अपयातेषु तपस्विषु विचिन्तयन् |
न तत्र अरोचयद् वासम् कारणैर् बहुभिः तदा || २-११७-१ 
इह मे भरतो दृष्टो मातरः च सनागराः |
सा च मे स्मृतिर् अन्वेति तान् नित्यम् अनुशोचतः || २-११७-२ 
स्कन्ध आवार निवेशेन तेन तस्य महात्मनः |
हय हस्ति करीषैः च उपमर्दः कृतो भृशम् || २-११७-३ 
तस्माद् अन्यत्र गग्च्छाम इति संचिन्त्य राघवः |
प्रातिष्ठत स वैदेह्या लक्ष्मणेन च सम्गतः || २-११७-४ 
सो अत्रेर् आश्रमम् आसाद्य तम् ववन्दे महा यशाः |
तम् च अपि भगवान् अत्रिः पुत्रवत् प्रत्यपद्यत || २-११७-५ 
स्वयम् आतिथ्यम् आदिश्य सर्वम् अस्य सुसत्कृतम् |
सौमित्रिम् च महा भागाम् सीताम् च समसान्त्वयत् || २-११७-६ 
पत्नीम् च तम् अनुप्राप्ताम् वृद्धाम् आमन्त्र्य सत्कृताम् |
सान्त्वयाम् आस धर्मज्नः सर्व भूत हिते रतः || २-११७-७ 
अनसूयाम् महा भागाम् तापसीम् धर्म चारिणीम् |
प्रतिगृह्णीष्व वैदेहीम् अब्रवीद् ऋषि सत्तमः || २-११७-८
रामाय च आचचक्षे ताम् तापसीम् धर्म चारिणीम् | 
दश वर्षाण्य् अनावृष्ट्या दग्धे लोके निरन्तरम् || २-११७-९
यया मूल फले सृष्टे जाह्नवी च प्रवर्तिता |
उग्रेण तपसा युक्ता नियमैः च अप्य् अलम्कृता || २-११७-१०
दश वर्ष सहस्राणि यया तप्तम् महत् तपः |
अनसूया व्रतैः तात प्रत्यूहाः च निबर्हिताः || २-११७-११
देव कार्य निमित्तम् च यया सम्त्वरमाणया |
दश रात्रम् कृत्वा रात्रिः सा इयम् माता इव ते अनघ || २-११७-१२ 
ताम् इमाम् सर्व भूतानाम् नमः कार्याम् यशस्विनीम् |
अभिगग्च्छतु वैदेही वृद्धाम् अक्रोधनाम् सदा || २-११७-१३ 
एवम् ब्रुवाणम् तम् ऋषिम् तथा इत्य् उक्त्वा स राघवः |
सीताम् उवाच धर्मज्नाम् इदम् वचनम् उत्तमम् || २-११७-१४ 
राज पुत्रि श्रुतम् तु एतन् मुनेर् अस्य समीरितम् |
श्रेयो अर्थम् आत्मनः शीघ्रम् अभिगग्च्छ तपस्विनीम् || २-११७-१५ 
सीता तु एतद् वचः श्रुत्वा राघवस्य हित एषिणी |
ताम् अत्रि पत्नीम् धर्मज्नाम् अभिचक्राम मैथिली || २-११७-१६ 
शिथिलाम् वलिताम् वृद्धाम् जरा पाण्डुर मूर्धजाम् |
सततम् वेपमान अन्गीम् प्रवाते कदली यथा || २-११७-१७
ताम् तु सीता महा भागाम् अनसूयाम् पति व्रताम् |
अभ्यवादयद् अव्यग्रा स्वम् नाम समुदाहरत् || २-११७-१८ 
अभिवाद्य च वैदेही तापसीम् ताम् अनिन्दिताम् |
बद्ध अन्जलि पुटा हृष्टा पर्यपृग्च्छद् अनामयम् || २-११७-१९ 
ततः सीताम् महा भागाम् दृष्ट्वा ताम् धर्म चारिणीम् |
सान्त्वयन्त्य् अब्रवीद्द् हृष्टा दिष्ट्या धर्मम् अवेक्षसे || २-११७-२० 
त्यक्त्वा ज्नाति जनम् सीते मानम् ऋद्धिम् च मानिनि |
अवरुद्धम् वने रामम् दिष्ट्या त्वम् अनुगग्च्छसि || २-११७-२१ 
नगरस्थो वनस्थो वा पापो वा यदि वा अशुभः |
यासाम् स्त्रीणाम् प्रियो भर्ता तासाम् लोका महा उदयाः || २-११७-२२ 
दुह्शीलः काम वृत्तो वा धनैर् वा परिवर्जितः |
स्त्रीणाम् आर्य स्वभावानाम् परमम् दैवतम् पतिः || २-११७-२३ 
न अतो विशिष्टम् पश्यामि बान्धवम् विमृशन्त्य् अहम् |
सर्वत्र योग्यम् वैदेहि तपः कृतम् इव अव्ययम् || २-११७-२४ 
न तु एवम् अवगग्च्छन्ति गुण दोषम् असत् स्त्रियः |
काम वक्तव्य हृदया भर्तृ नाथाः चरन्ति याः || २-११७-२५ 
प्राप्नुवन्त्य् अयशः चैव धर्म भ्रंशम् च मैथिलि |
अकार्य वशम् आपन्नाः स्त्रियो याः खलु तद् विधाः || २-११७-२६ 
त्वद् विधाः तु गुणैर् युक्ता दृष्ट लोक पर अवराः |
स्त्रियः स्वर्गे चरिष्यन्ति यथा पुण्य कृतः तथा || २-११७-२७ 
तदेवमेनम् त्वमनुच्रता सती |
पतिव्रतानाम् समयानुवर्तिनी |
भव स्वभर्तुः सहधर्मचारिणी |
यश्श्च धर्मम् च ततः समाप्स्यसि || २-११७-२८ 
इत्यार्षे श्रीमद्रामायणे आदिकाव्ये अयोध्याकाण्डे सप्तदशोत्तरशततमः सर्गः 
सा तु एवम् उक्ता वैदेही अनसूयान् असूयया |
प्रतिपूज्य वचो मन्दम् प्रवक्तुम् उपचक्रमे || २-११८-१ 
न एतद् आश्चर्यम् आर्याया यन् माम् त्वम् अनुभाषसे |
विदितम् तु मम अप्य् एतद् यथा नार्याः पतिर् गुरुः || २-११८-२ 
यद्य् अप्य् एष भवेद् भर्ता मम आर्ये वृत्त वर्जितः |
अद्वैधम् उपवर्तव्यः तथा अप्य् एष मया भवेत् || २-११८-३ 
किम् पुनर् यो गुण श्लाघ्यः सानुक्रोशो जित इन्द्रियः |
स्थिर अनुरागो धर्म आत्मा मातृ वर्ती पितृ प्रियः || २-११८-४ 
याम् वृत्तिम् वर्तते रामः कौसल्यायाम् महा बलः |
ताम् एव नृप नारीणाम् अन्यासाम् अपि वर्तते || २-११८-५ 
सकृद् दृष्टासु अपि स्त्रीषु नृपेण नृप वत्सलः |
मातृवद् वर्तते वीरो मानम् उत्सृज्य धर्मवित् || २-११८-६ 
आगग्च्छन्त्याः च विजनम् वनम् एवम् भय आवहम् |
समाहितम् हि मे श्वश्र्वा हृदये यत् स्थितम् महत् || २-११८-७ 
प्राणि प्रदान काले च यत् पुरा तु अग्नि सम्निधौ |
अनुशिष्टा जनन्या अस्मि वाक्यम् तद् अपि मे धृतम् || २-११८-८ 
नवी कृतम् तु तत् सर्वम् वाक्यैः ते धर्म चारिणि |
पति शुश्रूषणान् नार्याः तपो न अन्यद् विधीयते || २-११८-९ 
सावित्री पति शुश्रूषाम् कृत्वा स्वर्गे महीयते ||
तथा वृत्तिः च याता त्वम् पति शुश्रूषया दिवम् || २-११८-१० 
वरिष्ठा सर्व नारीणाम् एषा च दिवि देवता |
रोहिणी च विना चन्द्रम् मुहूर्तम् अपि दृश्यते || २-११८-११ 
एवम् विधाः च प्रवराः स्त्रियो भर्तृ दृढ व्रताः |
देव लोके महीयन्ते पुण्येन स्वेन कर्मणा || २-११८-१२ 
ततो अनसूया सम्हृष्टा श्रुत्वा उक्तम् सीतया वचः |
शिरस्य् आघ्राय च उवाच मैथिलीम् हर्षयन्त्य् उत || २-११८-१३ 
नियमैर् विविधैर् आप्तम् तपो हि महद् अस्ति मे |
तत् संश्रित्य बलम् सीते चन्दये त्वाम् शुचि व्रते || २-११८-१४ 
उपपन्नम् च युक्तम् च वचनम् तव मैथिलि |
प्रीता च अस्म्य् उचितम् किम् ते करवाणि ब्रवीह्यहम् || २-११८-१५ 
तस्यास्तद्वचनम् श्रुत्वा विस्मिता मन्दविस्मया |
कृतम् इत्य् अब्रवीत् सीता तपो बल समन्विताम् || २-११८-१६ 
सा तु एवम् उक्ता धर्मज्ना तया प्रीततरा अभवत् |
सफलम् च प्रहर्षम् ते हन्त सीते करोम्यहम् || २-११८-१७ 
इदम् दिव्यम् वरम् माल्यम् वस्त्रम् आभरणानि च |
अन्ग रागम् च वैदेहि महा अर्हम् अनुलेपनम् || २-११८-१८
मया दत्तम् इदम् सीते तव गात्राणि शोभयेत् |
अनुरूपम् असम्क्लिष्टम् नित्यम् एव भविष्यति || २-११८-१९ 
अन्ग रागेण दिव्येन लिप्त अन्गी जनक आत्मजे |
शोभयिष्यामि भर्तारम् यथा श्रीर् विष्णुम् अव्ययम् || २-११८-२० 
सा वस्त्रम् अन्ग रागम् च भूषणानि स्रजः तथा |
मैथिली प्रतिजग्राह प्रीति दानम् अनुत्तमम् || २-११८-२१ 
प्रतिगृह्य च तत् सीता प्रीति दानम् यशस्विनी |
श्लिष्ट अन्जलि पुटा धीरा समुपास्त तपो धनाम् || २-११८-२२ 
तथा सीताम् उपासीनाम् अनसूया दृढ व्रता |
वचनम् प्रष्टुम् आरेभे कांचिद् त्प्रियाम् कथामनु || २-११८-२३ 
स्वयम् वरे किल प्राप्ता त्वम् अनेन यशस्विना |
राघवेण इति मे सीते कथा श्रुतिम् उपागता || २-११८-२४ 
ताम् कथाम् श्रोतुम् इग्च्छामि विस्तरेण च मैथिलि |
यथा अनुभूतम् कार्त्स्न्येन तन् मे त्वम् वक्तुम् अर्हसि || २-११८-२५ 
एवम् उक्ता तु सा सीता ताम् ततो धर्म चारिणीम् |
श्रूयताम् इति च उक्त्वा वै कथयाम् आस ताम् कथाम् || २-११८-२६ 
मिथिला अधिपतिर् वीरो जनको नाम धर्मवित् |
क्षत्र धर्मण्य् अभिरतो न्यायतः शास्ति मेदिनीम् || २-११८-२७ 
तस्य लान्गल हस्तस्य कर्षतः क्षेत्र मण्डलम् |
अहम् किल उत्थिता भित्त्वा जगतीम् नृपतेः सुता || २-११८-२८ 
स माम् दृष्ट्वा नर पतिर् मुष्टि विक्षेप तत् परः |
पांशु गुण्ठित सर्व अन्गीम् विस्मितो जनको अभवत् || २-११८-२९ 
अनपत्येन च स्नेहाद् अन्कम् आरोप्य च स्वयम् |
मम इयम् तनया इत्य् उक्त्वा स्नेहो मयि निपातितः || २-११८-३० 
अन्तरिक्षे च वाग् उक्ता अप्रतिमा मानुषी किल |
एवम् एतन् नर पते धर्मेण तनया तव || २-११८-३१ 
ततः प्रहृष्टो धर्म आत्मा पिता मे मिथिला अधिपः |
अवाप्तो विपुलाम् ऋद्धिम् माम् अवाप्य नर अधिपः || २-११८-३२ 
दत्त्वा च अस्मि इष्टवद् देव्यै ज्येष्ठायै पुण्य कर्मणा |
तया सम्भाविता च अस्मि स्निग्धया मातृ सौहृदात् || २-११८-३३ 
पति सम्योग सुलभम् वयो दृष्ट्वा तु मे पिता |
चिन्ताम् अभ्यगमद् दीनो वित्त नाशाद् इव अधनः || २-११८-३४ 
सदृशाच् च अपकृष्टाच् च लोके कन्या पिता जनात् |
प्रधर्षणाम् अवाप्नोति शक्रेण अपि समो भुवि || २-११८-३५ 
ताम् धर्षणाम् अदूरस्थाम् संदृश्य आत्मनि पार्थिवः |
चिन्न्ता अर्णव गतः पारम् न आससाद अप्लवो यथ || २-११८-३६ 
अयोनिजाम् हि माम् ज्नात्वा न अध्यगग्च्छत् स चिन्तयन् |
सदृशम् च अनुरूपम् च मही पालः पतिम् मम || २-११८-३७ 
तस्य बुद्धिर् इयम् जाता चिन्तयानस्य सम्ततम् |
स्वयम् वरम् तनूजायाः करिष्यामि इति धीमतः || २-११८-३८ 
महा यज्ने तदा तस्य वरुणेन महात्मना |
दत्तम् धनुर् वरम् प्रीत्या तूणी च अक्षय्य सायकौ || २-११८-३९ 
असंचाल्यम् मनुष्यैः च यत्नेन अपि च गौरवात् |
तन् न शक्ता नमयितुम् स्वप्नेषु अपि नर अधिपाः || २-११८-४० 
तद् धनुः प्राप्य मे पित्रा व्याहृतम् सत्य वादिना |
समवाये नर इन्द्राणाम् पूर्वम् आमन्त्र्य पार्थिवान् || २-११८-४१ 
इदम् च धनुर् उद्यम्य सज्यम् यः कुरुते नरः |
तस्य मे दुहिता भार्या भविष्यति न संशयः || २-११८-४२ 
तच् च दृष्ट्वा धनुः श्रेष्ठम् गौरवाद् गिरि सम्निभम् |
अभिवाद्य नृपा जग्मुर् अशक्ताः तस्य तोलने || २-११८-४३ 
सुदीर्घस्य तु कालस्य राघवो अयम् महा द्युतिः |
विश्वामित्रेण सहितो यज्नम् द्रष्टुम् समागतः || २-११८-४४
लक्ष्मणेन सह भ्रात्रा रामः सत्य पराक्रमः | 
विश्वामित्रः तु धर्म आत्मा मम पित्रा सुपूजितः || २-११८-४५
प्रोवाच पितरम् तत्र राघवो राम लक्ष्मणौ | 
सुतौ दशरथस्य इमौ धनुर् दर्शन कान्क्षिणौ || २-११८-४६
धनुर्दर्शय रामाय राजपुत्राय दैविकम् | 
इत्य् उक्तः तेन विप्रेण तद् धनुः समुपानयत् || २-११८-४७
निमेष अन्तर मात्रेण तद् आनम्य स वीर्यवान् |
ज्याम् समारोप्य झटिति पूरयाम् आस वीर्यवान् || २-११८-४८ 
तेन पूरयता वेगान् मध्ये भग्नम् द्विधा धनुः |
तस्य शब्दो अभवद् भीमः पतितस्य अशनेर् इव || २-११८-४९ 
ततो अहम् तत्र रामाय पित्रा सत्य अभिसंधिना |
उद्यता दातुम् उद्यम्य जल भाजनम् उत्तमम् || २-११८-५० 
दीयमानाम् न तु तदा प्रतिजग्राह राघवः |
अविज्नाय पितुः चन्दम् अयोध्या अधिपतेः प्रभोः || २-११८-५१ 
ततः श्वशुरम् आमन्त्र्य वृद्धम् दशरथम् नृपम् |
मम पित्रा अहम् दत्ता रामाय विदित आत्मने || २-११८-५२ 
मम चैव अनुजा साध्वी ऊर्मिला प्रिय दर्शना |
भार्य अर्थे लक्ष्मणस्य अपि दत्ता पित्रा मम स्वयम् || २-११८-५३ 
एवम् दत्ता अस्मि रामाय तदा तस्मिन् स्वयम् वरे |
अनुरक्ता च धर्मेण पतिम् वीर्यवताम् वरम् || २-११८-५४ 
इत्यार्षे श्रीमद्रामायणे आदिकाव्ये अयोध्याकाण्डे अष्टादशोत्तरशततमः सर्गः 
अनसूया तु धर्मज्ना श्रुत्वा ताम् महतीम् कथाम् |
पर्यष्वजत बाहुभ्याम् शिरस्य् आघ्राय मैथिलीम् || २-११९-१ 
व्यक्त अक्षर पदम् चित्रम् भाषितम् मधुरम् त्वया |
यथा स्वयम् वरम् वृत्तम् तत् सर्वम् हि श्रुतम् मया || २-११९-२
रमे अहम् कथया ते तु दृष्ढम् मधुर भाषिणि | 
रविर् अस्तम् गतः श्रीमान् उपोह्य रजनीम् शिवाम् || २-११९-३
दिवसम् प्रति कीर्णानाम् आहार अर्थम् पतत्रिणाम् |
संध्या काले निलीनानाम् निद्रा अर्थम् श्रूयते ध्वनिः ||२-११९-४ 
एते च अप्य् अभिषेक आर्द्रा मुनयः फल शोधनाः |
सहिता उपवर्तन्ते सलिल आप्लुत वल्कलाः || २-११९-५ 
ऋषीणाम् अग्नि होत्रेषु हुतेषु विधि पुर्वकम् |
कपोत अन्ग अरुणो धूमो दृश्यते पवन उद्धतः || २-११९-६ 
अल्प पर्णा हि तरवो घनी भूताः समन्ततः |
विप्रकृष्टे अपि ये देशे न प्रकाशन्ति वै दिशः || २-११९-७ 
रजनी रस सत्त्वानि प्रचरन्ति समन्ततः |
तपो वन मृगा ह्य् एते वेदि तीर्थेषु शेरते || २-११९-८ 
सम्प्रवृत्ता निशा सीते नक्षत्र समलम्कृता |
ज्योत्स्ना प्रावरणः चन्द्रो दृश्यते अभ्युदितो अम्बरे || २-११९-९ 
गम्यताम् अनुजानामि रामस्य अनुचरी भव |
कथयन्त्या हि मधुरम् त्वया अहम् परितोषिता || २-११९-१० 
अलम्कुरु च तावत् त्वम् प्रत्यक्षम् मम मैथिलि |
प्रीतिम् जनय मे वत्स दिव्य अलम्काल शोभिनी || २-११९-११ 
सा तदा समलम्कृत्य सीता सुर सुत उपमा |
प्रणम्य शिरसा तस्यै रामम् तु अभिमुखी ययौ || २-११९-१२ 
तथा तु भूषिताम् सीताम् ददर्श वदताम् वरः |
राघवः प्रीति दानेन तपस्विन्या जहर्ष च || २-११९-१३ 
न्यवेदयत् ततः सर्वम् सीता रामाय मैथिली |
प्रीति दानम् तपस्विन्या वसन आभरण स्रजाम् || २-११९-१४ 
प्रहृष्टः तु अभवद् रामो लक्ष्मणः च महा रथः |
मैथिल्याः सत्क्रियाम् दृष्ट्वा मानुषेषु सुदुर्लभाम् || २-११९-१५ 
ततः ताम् सर्वरीम् प्रीतः पुण्याम् शशि निभ आननः |
अर्चितः तापसैः सिद्धैर् उवास रघु नन्दनः || २-११९-१६ 
तस्याम् रात्र्याम् व्यतीतायाम् अभिषिच्य हुत अग्निकान् |
आपृग्च्छेताम् नर व्याघ्रौ तापसान् वन गोचरान् || २-११९-१७ 
ताउ ऊचुः ते वन चराः तापसा धर्म चारिणः |
वनस्य तस्य संचारम् राक्षसैः समभिप्लुतम् || २-११९-१८ 
रक्षांसि पुरुषादानि नानारूपाणि राघव! |
वसन्त्यस्मिन् महारण्ये व्याळाश्चश्च रुधिराशनाः || २-११९-१९ 
उच्चिष्टम् वा प्रमत्तम् वा तापसम् धर्मचारिणम् |
अदन्त्यस्मिन् महारण्ये तान्निवारय राघवः || २-११९-२० 
एष पन्था महर्षीणाम् फलान्य् आहरताम् वने |
अनेन तु वनम् दुर्गम् गन्तुम् राघव ते क्षमम् || २-११९-२१ 
इति इव तैः प्रान्जलिभिः तपस्विभिर्
र्द्विजैः कृत स्वस्त्ययनः परम् तपः |
वनम् सभार्यः प्रविवेश राघवः |
सलक्ष्मणः सूर्य इव अभ्र मण्डलम् || २-११९-२२ 
इत्यार्षे श्रीमद्रामायणे आदिकाव्ये श्रीमद्वाल्मीकीये चतुर्विंशत्सहस्रिकायाम्
संहितायां श्रीमदयोध्याकाण्डे एकोनविंशत्युत्तरशततमः सर्गः