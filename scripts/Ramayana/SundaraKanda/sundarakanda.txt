 
ततो रावणनीतायाः सीतायाः शत्रुकर्शनः |
इयेष पदमन्वेष्टुं चारणाचरिते पथि ||५-१-१
  
दुष्करं निष्प्रतिद्वन्द्वं चिकीर्षन् कर्म वानरः |
समुदग्रशिरोग्रीवो गवांपतिरिवाबभौ || ५-१-२  
अथ वैडूर्यवर्णेषु शाद्वलेषु महाबलः |
धीरः सलिलकल्पेषु विच्चार यथासुखम् ||५-१-३  
द्विजान् वित्रासयन् धीमानुरसा पादपान् हरन् |
मृगांश्च सुबाहुन्निघ्नन् प्रवृद्ध इव केसरी|| ५-१-४  
नीललोहितमाञ्जिष्ठपत्रवर्णैः सितासितैः |
स्वभावविहितैश्चित्रैर्धातुभिः समलंकृतम् ||५-१-५
कामरूपिभिराविष्टमभीक्ष्णं सपरिच्छिदैः |
यक्षकिन्नरगन्धर्वैर्देवक्ल्पैश्च पन्नगैः ||५-१-६
स तस्य गिरिवर्यस्य तले नागवरायुते |
तिष्ठन् कपिवरस्तत्र ह्रदे नाग इवाबभौ ||५-१-७  
स सूर्याय महेन्द्राय पवनाय स्वयंभुवे |
भूतेभ्यश्चाञ्जलिं कृत्वा चकार गमने मतिम् || ५-१-८  
अञ्जलिं प्राङ्मुखः कृत्वा पवनायात्मयोओनयो |
ततो हि ववृधे गन्तुं दक्षिणो दक्षिणां दिश्म् || ५-१-९  
प्लवङ्गप्रवरैर्दृष्टः प्लवने कृतनिश्चयः |
ववृधे रामवृद्ध्यर्थम् समुद्र इव पर्वसु || ५-१-१०  
निष्प्रमाणशरीरः सन् लिलङ्घयिषुरर्णवम् |
बाहुभ्यां पीडयामास चरणाभ्यां च पर्वतम् || ५-१-११  
स चचालाचलश्चापि मुहूर्तं कपिपीडितः |
तरूणां पुष्पिताग्राणां सर्वं पुष्पमशातयत् || ५-१-१२  
तेन पादपमुक्तेन पुष्पौघेन सुगन्धिना |
सर्वतः संवृतः शैलो बभौ पुष्पमयो यथा ||५-१-१३  
तेन चोत्तमवीर्येण पीड्यमानः स पर्वतः |
सलिलं संप्रसुस्राव मदं मत्त इव द्विपः ||५-१-१४  
पीड्यमानस्तु बलिना महेन्द्रस्तेन पर्वतः |
रीतीर्निर्वर्तयामास काञ्चनाञ्जनराजतीः ||५-१-१५  
मुमोच च शिलाः शैलो विशालाः समनःशिलाः |
मध्यमेनार्चिषा जुष्टो धूमराजीरिवानलः ||५-१-१६  
गिरिणा पीड्यमानेन पीड्यमानानि सर्वशः |
गुहाविष्टानि भूतानि विनेदुर्विकृतैः स्वरैः ||५-१-१७  
स महासत्त्वसंनादः शैलपीडानिमित्तजः |
पृथिवीं पूरयामास दिशश्चोपवनानि च ||५-१-१८  
शिरोभिः पृथुभिः सर्पा व्यक्तस्वस्तिकलक्षणैः |
वमन्तः पावकं घोरं ददंशुर्दशनैः शिलाः ||५-१-१९  
तास्तदा सविषैर्दष्टाः कुपितैस्तैर्महाशिलाः|
जज्ज्वलुः पावकोद्दीप्ता बिभिदुश्च सहस्रधा ||५-१-२०  
यानि चौषधजालानि तस्मिन् जातानि पर्वते |
विषघ्नान्यपि नागानां न शेकुः शमितुं विषम्|| ५-१-२१  
भिद्यतेऽयं गिरिर्भूतैरिति मत्त्वा तपस्विनः |
त्रस्ता विद्याधरास्तस्मादुत्पेतुः स्त्रीगणैः सह|| ५-१-२२
पानभूमिगतं हित्वा हैममासवभाजनम् |
पात्रणि च महार्हाणि करकांश्च हिरण्मयान् ||५-१-२३
लेह्यानुच्चावचान् भक्ष्यान् मांसानि विविधानि च |
आर्षभाणि च चर्माणि खड्गांश्च कनकत्सरून् || ५-१-२४  
कृतक्ण्ठगुणाः क्षीबा र्क्तमाल्यानुलेपनाः |
र्क्तक्षाः पुष्कराक्षाश्च गगनं प्रतिपेदिरे ||५-१-२५  
हारनूपुरकेयूरपारिहार्यधराः स्त्रियः |
विस्मिताः सस्मितास्तस्थुराकाशे रमणैः सह ||५-१-२६  
दर्शयन्तो महाविद्यां विद्याधरमहर्षयः |
सहितास्तस्थुराकाशे वीक्षाञ्चक्रुश्च पर्वतम्|| ५-१-२७  
शुश्रुवुश्चतदा शब्दमृषीणां भावितात्मनाम्|
चारणानां च सिद्धानां स्थितानांविमलेऽम्बरे|| ५-१-२८  
एष पर्वतसंकाशो हनूमान् मारुतात्मजः |
तितीर्षति महावेगः समुद्रं मकरालयम् ||५-१-२९  
रामार्थं वानरार्थं च चिकीर्षन् कर्मदुष्करम् |
समुद्रस्य परं पारं दुष्प्रापं प्राप्तुमिच्छति|| ५-१-३०  
इति विद्याधराः श्रुत्वा वचस्तेषां महात्मनाम् |
तमप्रमेयं ददृशुः पर्वते वानरर्षभम् ||५-१-३१  
दुधुवे च स रोमाणि चकम्पे चाचलोपमः |
ननाद सुमहानादं सुमहानिव तोयदः || ५-१-३२  
आनुपूर्व्येण वृत्तं च लाङ्गूलं लोमभिश्चितम् |
उत्पतिष्यन् विचिक्षेप पक्षिराज इवोरगम् ||५-१-३३  
तस्य लाङ्गूलमाविद्धमात्तवेगस्य पृष्ठतः |
ददृशे गरुडेनेव ह्रियमाणो महोरगः || ५-१-३४  
बाहू संस्तंभयामास महापरिघसंनिभौ |
ससाद च कपिः क्ट्यां चरणौ संचुकोच च ||५-१-३५  
संहृत्य च भुजौ श्रीमांस्तथैव च शिरोधराम् |
तेजः स्त्त्वं तथा वीर्यमाविवेश स वीर्यवान् ||५-१-३६  
मार्गमालोकयन्दूरादूर्ध्वं प्रणिहितेक्षणः |
रुरोध हृदये प्राणानाकाशमवलोकयन् || ५-१-३७  
पद्भ्यां दृढमवस्थानं कृत्वा स कपिकुञ्जरः |
निकुञ्च्य कर्णौ हनुमानुत्पतिष्यन् महाबलः |
वानरान् वानरश्रेष्ठ इदं वचनमब्रवीत् || ५-१-३८  
यथा राघवनिर्मुक्तः शरः श्वसनविक्रमः |
गच्चेत्तद्वद्गमिष्यामि लङ्कां रावणपालिताम् || ५-१-३९
न हि द्रक्ष्यामि यदि तां लङ्कायां जनकात्मजाम् |
अनेनैव हि वेगेन गमिष्यामि सुरालयम् || ५-१-४०
यदि वा त्रिदिवे सीतां न द्रक्ष्याम्यकृतश्रमः |
बद्ध्वा राक्षसराजानमानयिष्यामि रावणम् || ५-१-४१
सर्वथा कृतकार्योऽहमेष्यामि सह सीतया |
आनयिष्यामि वा लङ्कां समुत्पाट्य सरावणाम् || ५-१-४२  
एवमुक्त्वा तु हनुमान्वानरान्वानरोत्तमः || ५-१-४३
उत्पपाताथ वेगेन वेगवानविचारयन् |
सुपर्णमिव चात्मानं मेने स कपिकुञ्जरः || ५-१-४४  
समुत्पतति तस्मिंस्तु वेगात्ते नगरोहिणः |
संहृत्य विटपान् सर्वान् समुत्पेतुः समन्ततः || ५-१-४५  
स मत्तकोयष्टिभकान् पादपान् पुष्पशालिनः |
उद्वहन्नूरुवेगेन जगाम विमलेऽम्बरे || ५-१-४६  
ऊरुवेगोत्थिता वृक्षा मुहूर्तं कपिमन्वयुः |
प्रस्थितं दीर्घमध्वानं स्वबन्धमिव बान्धवाः || ५-१-४७  
तमूरुवेगोन्मथिताःसालाश्चन्ये नगोत्तमाः|
अनुजग्मुर्हनूमन्तं सैन्या इव महीपतिम् || ५-१-४८  
सुपुष्पिताग्रैर्बहुभिः पादपैरन्वितः कपिः |
हनुमान् पर्वताकारो बभूवाद्भुतदर्शनः || ५-१-४९  
सारवन्तोऽथ ये वृक्षा न्यमज्जन् लवणाम्भसि |
भयादिव महेन्द्रस्य पर्वता वरुणालये || ५-१-५०  
स नानाकुसुमैः कीर्णः कपिः साङ्कुरकोरकैः |
शुशुभे मेघसंकाशः खद्योतैरिव पर्वतः || ५-१-५१  
विमुक्तास्तस्य वेगेन मुक्त्वा पुष्पाणि ते द्रुमाः |
अवशीर्यन्त सलिले निवृत्ताः सुहृदो यथा ||५-१-५२  
लघुत्वेनोपपन्नं तद्विचित्रं सागरेऽपतत् |
द्रुमाणां विविधं पुष्पं कपिवायुसमीरितम् || ५-१-५३
ताराचितमिवाकाशं प्रबभौ च महार्णवः |  
पुष्पौघेनानुबद्धेन नानावर्णेन वानरः |
बभौ मेघ इवाकाशे विद्युद्गणविभूषितः || ५-१-५४  
तस्य वेगसमाधूतैः पुष्पैस्तोयमदृश्यत ||५-१-५५
ताराभिरभिरामाभिरुदिताभिरिवाम्बरम् |  
तस्याम्बरगतौ बाहू ददृशाते प्रसारितौ || ५-१-५६
पर्वताग्राद्विनिष्क्रान्तौ पञ्चास्याविव पन्नगौ |  
पिबन्निव बभौ चापि सोओर्मिमालं महार्णवम् || ५-१-५७
पिपासुरिव चाकाशं ददृशे स महाकपिः |  
तस्य विद्युत्प्रभाकारे वायुमार्गानुसारिणः ||५-१-५८
नयने विप्रकाशेते पर्वतस्थाविवानलौ |  
पिङ्गे पिङ्गाक्षमुख्यस्य बृहती परिमण्डले || ५-१-५९
चक्षुषी संप्रकाशेते चन्द्रसूर्याविवोदितौ |  
मुखं नासिकया तस्य ताम्रया ताम्रमाबभौ || ५-१-६०
सन्ध्यया समभिस्पृष्टं यथा तत्सूर्यमण्डलम् |  
लाङ्गूलं च समाविद्धं प्लवमानस्य शोभते ||५-१-६१
अम्बरे वायुपुत्रस्य शक्रध्वज इवोच्छ्रितः |  
लाङ्गूलचक्रेण महान् शुक्लदंष्ट्रोऽनिलात्मजः || ५-१-६२
व्यरोचत महाप्राज्ञः परिवेषीव भास्करः |  
स्फिग्देशेनाभिताम्रेण रराज स महाकपिः || ५-१-६३
महता दारितेनेव गिरिर्गैरिकधातुना |  
तस्य वानरसिंहस्य प्लवमानस्य सागरम् || ५-१-६४
कक्षान्तरगतो वायुर्जीमूत इव गर्जति |  
खे यथा निपतन्त्युल्का ह्युत्तरान्ताद्विनिःसृता ||५-१-६५
दृश्यते सानुबन्धा च तथा स कपिकुञ्जरः |  
पतत्पतङ्गसंकाशो व्यायतः शुशुभे कपिः || ५-१-६६
प्रवृद्ध इव मातङ्गः कक्ष्यया बध्यमानया |  
उपरिष्टाच्छरीरेण छायया चावगाढया |
सागरे मारुताविष्टा नौरिवासीत्तदा कपिः || ५-१-६७  
यं यं देशं समुद्रस्य जगाम स महाकपिः |
स स तस्योरुवेगेन सोन्माद इव लक्ष्यते | ५-१-६८  
सागरस्योओर्मिजालानामुरसा शैलवर्ष्मणाम् |
अभिघ्नंस्तु महावेगः पुप्लुवे स महाकपिः |५-१-६९  
कपिवातश्च बलवान् मेघवातश्च निःसृतः |
सागरं भीमनिर्घोषं कम्पयामासतुर्भृशम् || ५-१-७०  
विकर्षन्नूर्मिजालानि बृहन्ति लवणाम्भसि |
पुप्लुवे कपिशार्दूलो विकिरन्निव रोदसी || ५-१-७१  
मेरुमन्दरसंकाशानुद्धतान् स महार्णवे |
अत्यक्रामन्महावेगस्तरङ्गान् गणयन्निव || ५-१-७२  
तस्य वेगसमुद्धूतं जलं सजलदं तदा |
अम्बर्स्थं विबभ्राज शारदाभ्रमिवाततम् || ५-१-७३  
तिमिनक्रझषाः कूर्मा दृश्यन्ते विवृतास्तदा |
वस्त्रापकर्षणेनेव शरीराणि शरीरिणाम् || ५-१-७४  
प्लवमानं समीक्ष्यथ भुजङ्गाः सागरालयाः |
व्योम्नि तं कपिशार्दूलं सुपर्ण इति मेनिरे || ५-१-७५  
दशयोजनविस्तीर्णा त्रिंशद्योजनमायता |
छाया वानरसिंहस्य जले चारुतराभवत् || ५-१-७६  
श्वेताभ्रघनराजीव वायुपुत्रानुगामिनी |
तस्य सा शुशुभे छाया वितता लवणाम्भसि || ५-१-७७  
शुशुभे स महातेजा महाकायो महाकपिः |
वायुमार्गे निरालम्बे पक्षवानिव पर्वतः || ५-१-७८  
येनासौ याति बलवान् वेगेन कपिकुञ्जरः |
तेन मार्गेण सहसा द्रोणीकृत इवार्णवः || ५-१-७९  
आपाते पक्षिसंघानां पक्षिराज इव व्रजन् |
हनुमान् मेघजालानि प्रकर्षन् मारुतो यथा || ५-१-८०  
पाण्डुरारुणवर्णानि नीलमाञ्जिष्ठकानि च |
कपिनाकृष्यमाणानि महाभ्राणि चकाशिरे || ५-१-८१  
प्रविशन्नभ्रजालानिनिष्पतंश्च पुनः पुनः |
प्रच्चन्नश्च प्रकाशश्च चन्द्रमा इव लक्ष्यते || ५-१-८२  
प्लवमानं तु तं दृष्ट्वा प्लवङ्गं त्वरितं तदा |
ववर्षुः पुष्पवर्षणि देवगन्धर्वदानवाः || ५-१-८३  
तताप न हि तं सूर्यः प्लवन्तं वानरोत्तमम् |
सिषेवे च तदा वायू रामकार्याद्थसिद्धये || ५-१-८४  
ऋषयस्तुष्टुवुश्चैव प्लवमानं विहायसा |
जगुश्च देवगन्धर्वाः प्रशंसन्तो महौजसम् || ५-१-८५  
नागाश्च तुष्टुवुर्यक्षा रक्षांसि विबुधाः खगाः || ५-१-८६
प्रेक्ष्य सर्वे कपिवरं सहसा विगतक्लमम् |  
तस्मिन् प्लवगशार्दूले प्लवमाने हनूमति || ५-१-८७
इक्ष्वाकुकुलमानार्थी चिन्तयामास सागरः |  
साहाय्यं वानरेन्द्रस्य यदि नाहं हनूमतः || ५-१-८८
करिष्यामि भविष्यामि सर्ववाच्यो विवक्षताम् |  
अहमिक्ष्वाकुनाथेन सगरेण विवर्धतः || ५-१-८९
इक्ष्वाकुसचिचश्चायं नावसीदितुमर्हति |  
तथा मया विधातव्यं विश्रमेत यथा कपिः || ५-१-९०
शेषं च मयि विश्रान्तः सुखेनातिपतिष्यति |  
इति कृत्वा मतिं साध्वीं समुद्रश्चन्नमम्भसि || ५-१-९१
हिरण्यनाभं मैनाकमुवाच गिरिसत्तमम् |  
त्वमिहासुरसंघानां पाताळतलवासिनां || ५-१-९२
देवराज्ञा गिरिश्रेष्ठ परिघः संनिवेशितः |  
त्वमेषां जातवीर्याणां पुनरेवोत्पतिष्यताम् || ५-१-९३
पाताळस्याप्रमेयस्य द्वारमावृत्य तिष्ठसि |  
तिर्यगूर्ध्वमधश्चैव शक्तिस्ते शैल वर्धितुम् || ५-१-९४
तस्मात्संचोदयामि त्वामुत्तिष्ठ गिरिसत्तम |  
न एष कपिशार्दूलस्त्वमुपर्येति वीर्यवान् || ५-१-९५
हनूमान्रामकार्यार्थं भीमकर्मा खमाप्लुतः |  
अस्य साह्यं मया कार्यमिक्ष्वाकुकुलवर्तिनः || ५-१-९६
मम हीक्ष्वाकवः पूज्याः परं पूज्यतमास्तव |  
कुरु साचिव्यमस्माकं न नः कार्यमतिक्रमेत् || ५-१-९७
कर्तव्यमकृतं कार्यं सतां मन्युमुदीरयेत् |  
सलिलादूर्ध्वमुत्तिष्ठ तिष्ठत्वेष कपिस्त्वयि || ५-१-९८
अस्माकमतिथिश्चैव पूज्यश्च प्लवतां वरः |  
चामीकरमहानाभ देवगन्धर्व सेवित ||५-१-९९
हनुमांस्त्वयि विश्रान्तस्ततः शेषं गमिष्यति |  
काकुत्थ्सस्यानृशंस्यं च मैथिल्याश्च विवासनम् || ५-१-१००
श्रमं च प्लवगेन्द्रस्य समीक्ष्योत्थातुमर्हसि |  
हिरण्य नाभो मैनाको निशम्य लवणाम्भसः || ५-१-१०१
उत्पपात जलात्तूर्णं महाद्रुमलतायुतः |  
स सागरजलं भित्त्वा बभूवाभ्युत्थितस्तदा || ५-१-१०२
यथा जलधरं भित्त्वा दीप्तरश्मिर्दिवाकरः |  
स महात्मा मुहूर्तेन सर्वतः सलिलावृतः || ५-१-१०३
द्र्शयामास शृङ्गाणि सागरेण नियोजितः |
शातकुम्भमयैः शृङ्गैः सकिन्नरमहोरगैः || ५-१-१०४
आदित्योदयसंकाशैरालिखद्भिरिवाम्बरम् |  
तप्तजाम्बूनदैः शृङिगाः पर्वतस्य समुत्थितैः || ५-१-१०५
आकाशं शस्त्रसंकाशमभवत्काञ्चनप्रभम् |  
जातरूपमयैः शृङ्गैर्भ्राजमानैः स्वयंप्रभैः || ५-१-१०६
आदित्यशतसंकाशः सोऽभवद्गिरिसत्तमः |  
तमुत्थितमसंगेन हनुमानग्रतः स्थितम् || ५-१-१०७
मध्ये लवणतोयस्य विघ्नोऽयमिति निश्चितः |  
स तमुच्छ्रित मत्यर्थं महावेगो महाकपिः || ५-१-१०८
उरसा पातयामास जीमूतमिव मारुतः |  
स तथा पातितस्तेन कपिना पर्वतोत्तमः || ५-१-१०९
बुद्ध्वा तस्य कपेर्वेगं जहर्ष च ननन्द च |  
तमाकाशगतं वीरमाकाशे समुपस्थितः || ५-१-११०
प्रीतो हृष्टमना वाक्यमब्रवीत्पर्वतः कपिम् |
मानुषं धारयन् रूपमात्मनः शिखरे स्थितः || ५-१-१११  
दुष्करं कृतावन्कर्म त्वमिदं वानरोत्तम |
निपत्य मम शृङ्गेषु विश्रमस्व यथासुखम् || ५-१-११२  
राघवस्य कुले जातैरुदधिः परिवर्धितः |
स त्वां रामहिते युक्तं प्रत्यर्चयति सागरः || ५-१-११३   
स सागरमनाधृष्यमतिक्रम्य महाबलः |त्रिकूटशिखरे लङ्कां स्थितां स्वस्थो ददर्श ह || ५-२-१  
ततः पादपमुक्तेन पुष्पवर्षेण वीर्यवान् |अभिवृष्टः स्थितस्तत्र बभौ पुष्पमयो यथा || ५-२-२  
योजनानां शतं श्रीमांस्तीर्त्वाप्युत्तमविक्रमः |अनिःस्वसन् कपिस्तत्र न ग्लानिमधिगच्छति || ५-२-३  
शतान्यहं योजनानां क्रमेयं सुबहुन्यपि |किं पुनः सागरस्यान्तं संख्यातं शतयोजनम् || ५-२-४  
स तु वीर्यवतां श्रेष्ठः प्लवतामपि चोत्तमः |जगाम वेगवान् लङ्कां लङ्घयित्वा महोदधिम् || ५-२-५  
शाद्वलानि च नीलानि गन्धवन्ति वनानि च |गण्डवन्ति च मध्येन जगाम नगवन्ति च || ५-२-६  
शैलांश्च तरुसंचन्नान् वनराजीश्च पुष्पिताः |अभिचक्राम तेजस्वी हनुमान् प्लवगर्षभः || ५-२-७  
स तस्मिन्नचले तिष्ठन्वनान्युपवनानि च |स नगाग्रे च तां लङ्कां ददर्श पवनात्मजः || ५-२-८  
सरळान् कर्णिकारांश्च खर्जूरांश्च सुपुष्पितान् |प्रियाळान्मुचुळिन्दांश्च कुटजान् केतकानपि || ५-२-९प्रियङ्गून् 
गन्धपूर्णांश्च नीपान् सप्तच्छदांस्तथा |असनान् कोविदारांश्च करवीरांश्च पुष्पितान् || ५-२-१०पुष्पभारनिबद्धांश्च 
तथा मुकुळितानपि |पादपान् विहगाकीर्णान् पवनाधूतमस्तकान् || ५-२-११हंसकारण्डवाकीर्णान्वापीः पद्मोत्मलायुताः 
|आक्रीडान् विविधान् रम्यान्विविधांश्च जलाशयान् || ५-२-१२संततान् विविधैर्वऋकैः सर्वर्तुफलपुष्पितैः |
उद्यानानि च रम्याणि ददर्श कपिकुञ्जरः || ५-२-१३  
समासाद्य च लक्ष्मीवन् लङ्कां रावणपालिताम् |परिखाभिः सपद्माभिः सोत्पलाभिरलंकृताम् || ५-२-१४सीतापहरणार्थेन 
रावणेन सुरक्षिताम् |समन्ताद्विचरद्भिश्च राक्षसैरुग्रधन्विभिः || ५-२-१५काञ्चनेनावृतां रम्यां प्राकारेण 
महापुरीम् |गृहैश्च ग्रहसंकाशैः शारदाम्बुदसन्निभैः || ५-२-१६पाण्डुराभिः प्रतोळीभिरुच्चाभिरभिसंवृताम् |
अट्टालकशताकीर्णां पताकाध्वजमालिनीम् || ५-२-१७तोरणैः काञ्चनैर्दिव्यैर्लतापङ्किविचित्रितैः |ददर्श हनुमान् 
लङ्कां दिवि देवपुरीं यथा || ५-२-१८  
गिरिमूर्ध्नि स्थितां लङ्कां पाण्डुरैर्भवनैः शुभैः |ददर्श स कपिश्रेष्ठः पुरमाकाशगं यथा || ५-२-१९  
पालितां राक्षसेन्द्रेण निर्मितां विश्वकर्मणा |प्लवमानामिवाकाशे ददर्श हनुमान् पुरीम् || ५-२-२०  
पप्रप्राकारजघनां विपुलाम्बुनवाम्बराम् |शतघ्नीशूलकेशान्तामट्टालकवतंसकाम् || ५-२-२१मन्सेव कृतां लङ्कां निर्मितां 
विश्वकर्मणा |द्वारमुत्तरमासाद्य चिन्तयामास वानरः || ५-२-२२  
कैलासशिखरप्रख्यामालिख्स्न्तीमिवाम्बरम् |डीयमानामिवाकाशमुच्छ्रितैर्भवनोत्तमैः || ५-२-२३संपूर्णां राक्षसैर्घोरैर्नागैर्भोगवतीमिव 
|अचिन्त्यां सुकृतां स्पष्टां कुबेराध्युषितां पुरा || ५-२-२४दंष्ट्रिभिर्बहुभिः शूरैः शूलपट्टिसपाणिभिः |
रक्षितां राक्षसैर्घोरैर्गुहामाशीविषैरिव || ५-२-२५तस्याश्च महतीं गुप्तिं सागरं च निरीक्ष्य सः |रावणं च 
रिपुं घोरं चिन्तयामास वानरः || ५-२-२६  
आगत्यापीह हरयो भविष्यन्ति निररथकाः |न हि युद्धेन व लङ्का शक्या जेतुं सुरैरपि || ५-२-२७  
इमां तु विषमां दुर्गां लङ्कां रावणपालिताम् |प्राप्यापि स महाबाहुः किम् करिष्यति राघवः || ५-२-२८  
अवकाशो न सान्त्वस्य रक्षसेष्वभिगम्यते |न दानस्य न भेदस्य नैव युद्धस्य दृश्यते || ५-२-२९  
चतुर्णामेव हि गतिर्वानराणां महात्मनाम् |वालिपुत्रस्य नीलस्य मम राज्ञश्च धीमतः || ५-२-३०  
यावज्जानामि वैदेहीं यदि जीवति वा न वा |तत्रैव चिन्तयिष्यामि दृष्ट्वा तां जनकात्मजाम् || ५-२-३१  
ततः स चिन्तयामास मुहूर्तं कपिकुञ्जरः |गिरिशृङ्गे स्थितस्तस्मिन् रामस्याभ्युदये रतः || ५-२-३२  
अनेन रूपेण मया न शक्या रक्षसां पुरी |प्रवेष्टुं राक्षसैर्गुप्ता क्रूरैर्बलसमन्वितैः || ५-२-३३  
उग्रौजसो महावीर्या बलवन्तश्च राक्षसाः |वञ्चनीया मया सर्वे जानकीं परिमार्गता || ५-२-३४  
लक्ष्यालक्ष्येण रूपेण रात्रौ लङ्का पुरी मया |प्रवेष्टुं प्राप्तकालं मे कृत्यं साधयितुं महत् || ५-२-३५  
तां पुरीं तादृशीं दृष्ट्वा दुराधर्शां सुरासुरैः |हनुमान् चिन्तयामास विनिश्चित्य मुहुर्मुहुः || ५-२-३६  
केनोपायेन पशेयं मैथिलीं जनकात्मजाम् |अदृष्टो राक्षसेन्द्रेण रावणेन दुरात्मना || ५-२-३७  
न विनश्येत्कथं कार्यं रामस्य विदितात्मनः |एकामेकश्च पश्येयं रहिते जनकात्मजाम् || ५-२-३८  
भूताश्चार्था विपद्यन्ते देशकालविरोधिताः |विक्लबं दूतमासाद्य तमः सूर्योदये यथा || ५-२-३९  
अर्थानर्थान्तरे बुद्धिर्निश्चितापि न शोभते |घातयन्ति हि कार्याणि दूताः पण्डितमानिनः || ५-२-४०   
स लम्ब शिखरे लम्बे लम्ब तोयद सम्निभे |सत्त्वम् आस्थाय मेधावी हनुमान् मारुत आत्मजः || ५-३-१
निशि लन्काम् महा सत्त्वः विवेश कपि कुन्जरः |रम्य कानन तोय आढ्याम् पुरीम् रावण पालिताम् || ५-३-२  
शारद अम्बु धर प्रख्यैः भवनैः उपशोभिताम् |सागर उपम निर्घोषाम् सागर अनिल सेविताम् || ५-३-३
सुपुष्ट बल सम्गुप्ताम् यथैव विटपावतीम् |चारु तोरण निर्यूहाम् पाण्डुर द्वार तोरणाम्|| ५-३-४  भुजग आचरिताम् गुप्ताम् शुभाम् भोगवतीम् इव |ताम् सविद्युत् घन आकीर्णाम् ज्योतिः मार्ग निषेविताम् 
|| ५-३-५चण्ड मारुत निर्ह्रादाम् यथा इन्द्रस्य अमरावतीम् |शातकुम्भेन महता प्राकारेण अभिसम्वृताम् || ५-३-६
किन्किणी जाल घोषाभिः पताकाभिः अलम्कृताम् |आसाद्य सहसा हृष्टः प्राकारम् अभिपेदिवान् || ५-३-७  विस्मय आविष्ट हृदयः पुरीम् आलोक्य सर्वतः |जाम्बूनदमयैः द्वारैः वैदूर्य कृत वेदिकैः || 
५-३-८मणि स्फटिक मुक्ताभिः मणि कुट्टिम भूषितैः |तप्त हाटक निर्यूहैः राजत अमल पाण्डुरैः || ५-३-९वैदूर्य 
तल सोपानैः स्फाटिक अन्तर पांसुभिः |चारु सम्जवन उपेतैः खम् इव उत्पतितैः शुभैः || ५-३-१०क्रौन्च बर्हिण सम्घुष्टे 
राज हंस निषेवितैः |तूर्य आभरण निर्घोषैः सर्वतः प्रतिनादिताम् || ५-३-११वस्वोकसारा प्रतिमाम् समीक्ष्य नगरीम् 
ततः |खम् इव उत्पतिताम् लन्काम् जहर्ष हनुमान् कपिः || ५-३-१२  ताम् समीक्ष्य पुरीम् लन्काम् राक्षस अधिपतेः शुभाम् |अनुत्तमाम् ऋद्धि युताम् चिन्तयाम् 
आस वीर्यवान् || ५-३-१३  न इयम् अन्येन नगरी शक्या धर्षयितुम् बलात् |रक्षिता रावण बलैः उद्यत आयुध धारिभिः || ५-३-१४  कुमुद अन्गदयोः वा अपि सुषेणस्य महा कपेः |प्रसिद्धा इयम् भवेत् भूमिः मैन्द द्विविदयोः अपि 
|| ५-३-१५  विवस्वतः तनूजस्य हरेः च कुश पर्वणः |ऋक्षस्य केतु मालस्य मम चैव गतिः भवेत् || ५-३-१६  समीक्ष्य तु महा बाहः राघवस्य पराक्रमम् |लक्ष्मणस्य च विक्रान्तम् अभवत् प्रीतिमान् कपिः 
|| ५-३-१७  ताम् रत्न वसन उपेताम् कोष्ठ आगार अवतंसकाम् |यन्त्र अगार स्तनीम् ऋद्धाम् प्रमदाम् इव भूषिताम् 
|| ५-३-१८ताम् नष्ट तिमिराम् दीपैः भास्वरैः च महा गृहैः |नगरीम् राक्षस इन्द्रस्य ददर्श स महा कपिः || ५-३-१९  अथ सा हरिशार्दूलम् प्रविशन्तिम् महाबलम् |नगरी स्वेन रूपेण ददर्श पवनात्मजम् || ५-३-२०  सा तम् हरिवरम् दृष्ट्वा लङ्का रावणपालिता |स्वयमेवोत्थिता तत्र विकृताननदर्शना || ५-३-२१  पुरस्तत्क पिवर्यस्य वायुसूनोरतिष्ठत |मुञ्चमाना महानादमब्रवीत्पवनात्मजम् || ५-३-२२  कस्त्वम् केन च कार्येण इह प्राप्तो वनालय |कथय स्वेह यत्तत्त्वम् यावत्प्राणा धरन्ति ते 
|| ५-३-२३  न शक्यम् खल्वियम् लङ्का प्रवेष्टुम् वानर त्वया |रक्षिता रावणबलैरभिगुप्ता समन्ततः || ५-३-२४  अथ तामब्रवीद्वीरो हनुमानग्रतः स्थिताम् |कथयिष्यामि ते तत्त्वम् यन्मम् त्वम् परिपृच्छसि 
|| ५-३-२५  का त्वम् विरूपनयना पुरद्वारेऽवतिष्ठसि |किमर्थम् चापि माम् रुद्ध्वा निर्भर्त्सयसि दारुणा 
|| ५-३-२६  हनुमद्वचनम् श्रुत्वा लङ्का सा कामरूपिणी |उवाच वचनम् क्रुद्धा परुषं पवनात्मजम् || ५-३-२७  अहम् राक्षसराजस्य रावणस्य महात्मनः |आज्ञाप्रतीक्षा दुर्धर्षा रक्षामि नगरीमिमाम् || ५-३-२८  न शक्या मामवज्ञाय प्रवेष्टुम् नगरी त्वया |अद्य प्राणैः परित्यक्तः स्वप्स्यसे निहतो मया 
|| ५-३-२९  अहम् हि नगरी लङ्का स्वयमेव प्लवङ्गम |सर्वतः परिरक्षामि ह्येतत्ते कथितम् मया || ५-३-३०  लङ्काया वचनम् श्रुत्वा हनुमान् मारुतात्मजः |यत्नवान्स हरिश्रेष्ठः स्थितश्शैल इवापरः || 
५-३-३१  स ताम् स्त्रीरूपविकृताम् दृष्ट्वा वानरपुङ्गवः |आबभाषेऽथ मेधावि सत्त्वान् प्लवगर्षभः || 
५-३-३२  द्रक्ष्यामि नगरीम् लङ्काम् साट्टप्राकारतोरणाम् |इत्यर्थमिह सम्प्राप्तः परम् कौतूहलम् हि 
मे || ५-३-३३  वनान्युपवनानीह लङ्कायाः काननानि च |सर्वतो गृहमुख्यानि द्रष्टुमागमनम् हि मे || ५-३-३४   
स निर्जत्य पुरीम् लण्का श्रेष्ठाम् ताम् कामरूपिणीम् |
विक्रमेण महातेजा हनुमान् कपिसत्तमः || ५-४-१
अद्वारेण मःआतेजा हौमान् कपिसत्तमः |  
प्रविश्य नगरीम् लङ्काम् कपिराजहितम्करः || ५-४-२
चक्रेणाऽथ पदम् सव्यम् शत्रूणाम् स तु मूर्धनि |  
प्रविष्टः सत्त्वसंपन्नो विशायाम् मारुतात्मजः || ५-४-३
स महापथमास्थाय मुक्तापुष्पविराजितम् |
ततस्तु ताम् पुरीम् लङ्काम् रम्यामभिययौ कपिः || ५-४-४  
हसित उद्घुष्ट निनदैः तूर्य घोष पुरः सरैः |
वज्र अन्कुश निकाशैः च वज्र जाल विभूषितैः || ५-४-५
गृह मेधैः पुरी रम्या बभासे द्यौः इव अम्बुदैः |  
प्रजज्वाल तदा लन्का रक्षः गण गृहैः शुभैः || ५-४-६
सित अभ्र सदृशैः चित्रैः पद्म स्वस्तिक संस्थितैः |
वर्धमान गृहैः च अपि सर्वतः सुविभाषितैः || ५-४-७  
ताम् चित्र माल्य आभरणाम् कपि राज हितम् करः |
राघव अर्थम् चरन् श्रीमान् ददर्श च ननन्द च || ५-४-८  
भवनाद्भवनं गच्छ्न् ददर्श पवनात्मजः |
विविधाकृतिरूपाणि भवनानि ततस्ततः || ५-४-९  
शुश्राव मधुरम् गीतम् त्रि स्थान स्वर भूषितम् |
स्त्रीणाम् मद समृद्धानाम् दिवि च अप्सरसाम् इव || ५-४-१०  
शुश्राव कान्ची निनदम् नूपुराणाम् च निह्स्वनम् |
सोपान निनदामः चैव भवनेषु महात्मनम् || ५-४-११  
आस्फोटित निनादामः च क्ष्वेडितामः च ततः ततः |
शुश्राव जपताम् तत्र मन्त्रन् रक्षोगृहेषु वै || ५-४-१२  
स्वाध्याय निरतामः चैव यातु धानान् ददर्श सः |
रावण स्तव सम्युक्तान् गर्जतः राक्षसान् अपि || ५-४-१३  
राज मार्गम् समावृत्य स्थितम् रक्षः बलम् महत् |
ददर्श मध्यमे गुल्मे राक्षसस्य चरान् बहून् || ५-४-१४  
दीक्षितान् जटिलान् मुण्डान् गः अजिन अम्बर वाससः |
दर्भ मुष्टि प्रहरणान् अग्नि कुण्ड आयुधामः तथा || ५-४-१५
कूट मुद्गर पाणीमः च दण्ड आयुध धरान् अपि |
एक अक्ष अनेक कर्णामः च चलल् लम्ब पयः धरान् || ५-४-१६
करालान् भुग्न वक्त्रामः च विकटान् वामनामः तथा |
धन्विनः खड्गिनः चैव शतघ्नी मुसल आयुधान् || ५-४-१७
परिघ उत्तम हस्तामः च विचित्र कवच उज्ज्वलान् |
नातिस्थूलान् नातिकृशान् नातिदीर्घ अतिह्रस्वकान् || ५-४-१८
नातिगौरान्नातिकृष्णान्नातिकुब्जान्न वामनान् |
विरूपान् बहु रूपामः च सुरूपामः च सुवर्चसः || ५-४-१९  
ध्वजीन् पताकिनश्चैव ददर्श विविधायुधान् |
शक्ति वृक्ष आयुधामः चैव पट्टिश अशनि धारिणः || ५-४-२०
क्षेपणी पाश हस्तामः च ददर्श स महा कपिः |
स्रग्विणः त्व् अनुलिप्तामः च वर आभरण भूषितान् || ५-४-२१
नानावेषसमायुक्तान्यथास्वैरगतान् बहून् |
तीक्ष्ण शूल धरामः चैव वज्रिणः च महा बलान् | | ५-४-२२   
ततः स मध्यंगतमंशुमन्तं |
ज्योत्स्नावितानम् महदुद्वमन्तम् |
ददर्श धीमान् दिवि भानुमन्तम् |
गोष्ठे वृषं मत्तमिव भ्रामन्तम् ||५-५-१  
लोकस्य पापानि विनाशयन्तम् |
महोदधिं चापि समेधयन्तम् |
भूतानि सर्वाणि विराजयन्तम् |
ददर्श शीतांशुमथाभियान्तम् || ५-५-२  
या भाति लक्ष्मीर्भुवि मन्दरस्था |
तथा प्रदोषेषु च सागरस्था |
तथैव तोयेषु च पुष्करस्था |
रराज सा चारुनिशाकरस्था || ५-५-३  
हंसो यथा राजतपञ्जरसथः |
सिम्हो यथा मन्दरकन्दरस्थः |
वीरो यथा गर्वितकुञ्जरस्थ |
श्चन्द्रो विबभ्राज तथामभरस्थः || ५-५-४  
स्थितह् ककुद्मानिव तीक्ष्णशृङ्गो |
महाचलः श्वेत इवोच्चशृङ्गः |
हस्तीव जाम्बूनदबद्धश्^इङ्गो |
रराज चन्द्रह् परिपूर्णशृङ्गः || ५-५-५  
विनष्टशीताम्बुतुषारपङ्को |
महाग्रहग्राहविनष्टपङ्कः |
प्रकाशलक्ष्म्याश्रयनिर्मलाङ्को |
रराज चन्द्रो भगवान् शशाङ्कः || ५-५-६  
शीलातलम् प्राप्य यथा मृगेन्द्रो |
महारणम् प्राप्य यथा गजेन्द्रह् |
राज्यम् समासाद्य यथा नरेन्द्र |
स्तथाप्रकाशो विरराज चन्द्रः || ५-५-७  
प्रकाशचन्द्रोदयनष्टदोषः |
प्रवृत्तरक्षः पिशिताशदोषः |
रामाभिरामेरितचित्तदोषः |
स्वर्गप्रकाशो भगवान् प्रदोषः || ५-५-८  
तन्त्रीस्वनाह् कर्णसुखाः प्रवृत्ताः |
स्वपन्ति नार्यः पतिभिः सुवृत्ताः |
नक्तंचराश्चापि तथा प्रवृत्ता |
विहर्तुमत्यद्भुतरौद्रवृत्ताः || ५-५-९  
मत्तप्रमत्तानि समाकुलानि |
तथाश्वभद्रासनसम्कुलानि |
वीरः श्रिया चापि समाकुलानि |
ददर्श धीमान् स कपिः कुलानि || ५-५-१०  
परस्परं चाधिकमाक्षिपन्ति |
भुआंश्च पीनानधिनिक्षिपन्ति |
मत्तप्रलापानधिकम् क्षिपन्ति |
मत्तानि चान्योन्यमधिक्षिपन्ति || ५-५-११  
रक्षांसि वक्षांसि च विक्षिपन्ति |
गात्राणि कान्तासु च विक्षिपन्ति |
रूपाअणि चित्राणि च विक्षिपन्ति |
दृढानि चापानि च विक्षिपन्ति || ५-५-१२  
ददर्श कान्ताश्च समालभन्त्य |
स्तथा परास्तत्र पुनः स्वपन्त्यः |
सुरूपवक्त्राश्च तथा हसन्त्यः |
क्रुद्धाः पराश्चपि विनिःश्वसन्त्यः || ५-५-१३  
स निकामम् विमानेषु विषण्णः काम रूपधृत् |
विचचार पुनर्लङ्काम् लाघवेन समन्वितः || ५-६-१ 
आससाद अथ लक्ष्मीवान् राक्षस इन्द्र निवेशनम् |
प्राकारेण अर्क वर्णेन भास्वरेण अभिसम्व्ऱ्तम् || ५-६-२ 
रक्षितम् राक्षसैर् भीमैः सिम्हैर् इव महद् वनम् |
समीक्षमाणो भवनम् चकाशे कपि कुन्जरः || ५-६-३ 
रूप्य कोप हितैः चित्रैः तोरणैर् हेम भूषितैः |
विचित्राभिः च कक्ष्याभिर् द्वारैः च रुचिरैर् व्ऱ्तम् || ५-६-४ 
गज आस्थितैर् महा मात्रैः शूरैः च विगत श्रमैः |
उपस्थितम् असम्हार्यैर् हयैः स्यन्दन यायिभिः || ५-६-५ 
सिम्ह व्याघ्र तनु त्राणैर् दान्त कान्चन राजतैः |
घोषवद्भिर् विचित्रैः च सदा विचरितम् रथैः || ५-६-६ 
बहु रत्न समाकीर्णम् पर अर्ध्य आसन भाजनम् |
महा रथ समावासम् महा रथ महा आसनम् || ५-६-७ 
दृश्यैः च परम उदारैः तैः तैः च मृग पक्षिभिः |
विविधैर् बहु साहस्रैः परिपूर्णम् समन्ततः || ५-६-८ 
विनीतैर् अन्त पालैः च रक्षोभिः च सुरक्षितम् |
मुख्याभिः च वर स्त्रीभिः परिपूर्णम् समन्ततः || ५-६-९ 
मुदित प्रमदा रत्नम् राक्षस इन्द्र निवेशनम् |
वर आभरण निर्ह्रादैः समुद्र स्वन निह्स्वनम् || ५-६-१० 
तद् राज गुण सम्पन्नम् मुख्यैः च वर चन्दनैः |
भेरी म्ऱ्दन्ग अभिरुतम् शन्ख घोष विनादितम् || ५-६-११ 
भेरीमृदङ्गाभिरुतम् शङ्खघोषनिनादितम् |
नित्य अर्चितम् पर्व हुतम् पूजितम् राक्षसैः सदा || ५-६-१२ 
समुद्रम् इव गम्भीरम् समुद्रम् इव निह्स्वनम् |
महात्मानो महद् वेश्म महा रत्न परिच्चदम् || ५-६-१३
महा जन समाकीर्णम् ददर्श स महा कपिः | 
विराजमानम् वपुषा गज अश्व रथ सम्कुलम् || ५-६-१४
लन्का आभरणम् इति एव सो अमन्यत महा कपिः |
चचार हनुमांस्तत्र रावणस्य समीपतः || ५-६-१५ 
गृहाद् गृहम् राक्षसानाम् उद्यानानि च वानरः |
वीक्षमाणो हि असम्त्रस्तः प्रासादामः च चचार सः || ५-६-१६ 
अवप्लुत्य महा वेगः प्रहस्तस्य निवेशनम् |
ततो अन्यत् पुप्लुवे वेश्म महा पार्श्वस्य वीर्यवान् || ५-६-१७ 
अथ मेघ प्रतीकाशम् कुम्भ कर्ण निवेशनम् |
विभीषणस्य च तथा पुप्लुवे स महा कपिः || ५-६-१८ 
महा उदरस्य च तथा विरूप अक्षस्य चैव हि |
विद्युज् जिह्वस्य भवनम् विद्युन् मालेः तथैव च || ५-६-१९
वज्र दम्ष्ट्रस्य च तथा पुप्लुवे स महा कपिः | 
शुकस्य च महा वेगः सारणस्य च धीमतः |
तथा च इन्द्रजितो वेश्म जगाम हरि यूथपः || ५-६-२० 
जम्बु मालेः सुमालेः च जगाम हरि यूथपः || ५-६-२१
रश्मि केतोः च भवनम् सूर्य शत्रोः तथैव च |
वज्रकायस्य च तथा पुप्लुवे स महाकपिः || ५-६-२२ 
धूम्र अक्षस्य च सम्पातेर् भवनम् मारुत आत्मजः |
विद्युद् रूपस्य भीमस्य घनस्य विघनस्य च || ५-६-२३
शुक नाभस्य वक्रस्य शठस्य विकटस्य च |
ह्रस्व कर्णस्य दम्ष्ट्रस्य रोमशस्य च रक्षसः || ५-६-२४
युद्ध उन्मत्तस्य मत्तस्य ध्वज ग्रीवस्य नादिनः |
विद्युज् जिह्व इन्द्र जिह्वानाम् तथा हस्ति मुखस्य च || ५-६-२५
करालस्य पिशाचस्य शोणित अक्षस्य चैव हि | 
क्रममाणः क्रमेण एव हनूमान् मारुत आत्मजः || ५-६-२६
तेषु तेषु महा अर्हेषु भवनेषु महा यशाः |
तेषाम् ऱ्^द्धिमताम् ऋद्धिम् ददर्श स महा कपिः || ५-६-२७ 
सर्वेषाम् समतिक्रम्य भवनानि समन्ततः |
आससाद अथ लक्ष्मीवान् राक्षस इन्द्र निवेशनम् || ५-६-२८ 
रावणस्य उपशायिन्यो ददर्श हरि सत्तमः |
विचरन् हरि शार्दूलो राक्षसीर् विकृत ईक्षणाः || ५-६-२९
शूल मुद्गल हस्ताः च शक्तो तोमर धारिणीः | 
ददर्श विविधान् गुल्मामः तस्य रक्षः पतेर् गृहे |
राक्षसांश्च महाकायान्नानाप्रहरणोद्यतान् || ५-६-३० 
रक्तान् श्वेतान् सितामः चैव हरीमः चैव महा जवान् ||५-६-३१
कुलीनान् रूप सम्पन्नान् गजान् पर गज आरुजान् |
निष्ठितान् गज शिखायाम् ऐरावत समान् युधि || ५-६-३२
निहन्त्ऱ्ऱ्न् पर सैन्यानाम् गृहे तस्मिन् ददर्श सः |
क्षरतः च यथा मेघान् स्रवतः च यथा गिरीन् || ५-६-३३
मेघ स्तनित निर्घोषान् दुर्धर्षान् समरे परैः | 
सहस्रम् वाहिनीः तत्र जाम्बूनद परिष्कृताः || ५-६-३४
हेम जालैर् अविच्चिन्नाः तरुण आदित्य सम्निभाः |
ददर्श राक्षस इन्द्रस्य रावणस्य निवेशने || ५-६-३५ 
शिबिका विविध आकाराः स कपिर् मारुत आत्मजः |
लता गृहाणि चित्राणि चित्र शाला गृहाणि च || ५-६-३६
क्रीडा गृहाणि च अन्यानि दारु पर्वतकान् अपि |
कामस्य गृहकम् रम्यम् दिवा गृहकम् एव च || ५-६-३७
ददर्श राक्षस इन्द्रस्य रावणस्य निवेशने | 
स मन्दर तल प्रख्यम् मयूर स्थान सम्कुलम् || ५-६-३८
ध्वज यष्टिभिर् आकीर्णम् ददर्श भवन उत्तमम् |
अनन्त रत्न निचयम् निधि जालम् समन्ततः || ५-६-३९
धीर निष्ठित कर्म अन्तम् गृहम् भूत पतेर् इव | 
अर्चिर्भिः च अपि रत्नानाम् तेजसा रावणस्य च || ५-६-४०
विरराज अथ तद् वेश्म रश्मिमान् इव रश्मिभिः | 
जाम्बू नदमयानि एव शयनानि आसनानि च || ५-६-४१
भाजनानि च शुभ्राणि ददर्श हरि यूथपः | 
मध्व् आसव कृत क्लेदम् मणि भाजन सम्कुलम् || ५-६-४२
मनो रमम् असम्बाधम् कुबेर भवनम् यथा |
नूपुराणाम् च घोषेण कान्चीनाम् निनदेन च || ५-६-४३
मृदन्ग तल घोषैः च घोषवद्भिर् विनादितम् |
प्रासाद सम्घात युतम् स्त्री रत्न शत सम्कुलम् || ५-६-४२
सुव्यूढ कक्ष्यम् हनुमान् प्रविवेश महा गृहम् | 
इति वाल्मीकि रामायणे आदि काव्ये सुन्दर काण्डे षष्ठः सर्गः 
स वेश्म जालम् बलवान् ददर्श |
व्यासक्त वैदूर्य सुवर्ण जालम् |
यथा महत् प्राव्ऱ्षि मेघ जालम् |
विद्युत् पिनद्धम् सविहम्ग जालम् || ५-७-१ 
निवेशनानाम् विविधाः च शालाः |
प्रधान शन्ख आयुध चाप शालाः |
मनो हराः च अपि पुनर् विशाला |
ददर्श वेश्म अद्रिषु चन्द्र शालाः || ५-७-२ 
गृहाणि नाना वसु राजितानि |
देव असुरैः च अपि सुपूजितानि |
सर्वैः च दोषैः परिवर्जितानि |
कपिर् ददर्श स्व बल अर्जितानि || ५-७-३ 
तानि प्रयत्न अभिसमाहितानि |
मयेन साक्षाद् इव निर्मितानि |
मही तले सर्व गुण उत्तराणि |
ददर्श लन्का अधिपतेर् ग्ऱ्हाणि || ५-७-४ 
ततो ददर्श उच्च्रित मेघ रूपम् |
मनो हरम् कान्चन चारु रूपम् |
रक्षो अधिपस्य आत्म बल अनुरूपम् |
गृह उत्तमम् हि अप्रतिरूप रूपम् || ५-७-५ 
मही तले स्वर्गम् इव प्रकीर्णम् |
श्रिया ज्वलन्तम् बहु रत्न कीर्णम् |
नाना तरूणाम् कुसुम अवकीर्णम् |
गिरेर् इव अग्रम् रजसा अवकीर्णम् || ५-७-६ 
नारी प्रवेकैर् इव दीप्यमानम् |
तडिद्भिर् अम्भोदवद् अर्च्यमानम् |
हंस प्रवेकैर् इव वाह्यमानम् |
श्रिया युतम् खे सुक्ऱ्ताम् विमानम् || ५-७-७ 
यथा नग अग्रम् बहु धातु चित्रम् |
यथा नभः च ग्रह चन्द्र चित्रम् |
ददर्श युक्ती कृत मेघ चित्रम् |
विमान रत्नम् बहु रत्न चित्रम् || ५-७-८ 
मही कृता पर्वत राजि पूर्णा |
शैलाः कृता वृक्ष वितान पूर्णाः |
वृक्षाः क्ऱ्ताः पुष्प वितान पूर्णाः |
पुष्पम् क्ऱ्तम् केसर पत्र पूर्णम् || ५-७-९ 
कृतानि वेश्मानि च पाण्डुराणि |
तथा सुपुष्पा अपि पुष्करिण्यः |
पुनः च पद्मानि सकेसराणि |
धन्यानि चित्राणि तथा वनानि || ५-७-१० 
पुष्प आह्वयम् नाम विराजमानम् |
रत्न प्रभाभिः च विवर्धमानम् |
वेश्म उत्तमानाम् अपि च उच्च मानम् |
महा कपिः तत्र महा विमानम् || ५-७-११ 
कृताः च वैदूर्यमया विहम्गा |
रूप्य प्रवालैः च तथा विहम्गाः |
चित्राः च नाना वसुभिर् भुजम्गा |
जात्या अनुरूपाः तुरगाः शुभ अन्गाः || ५-७-१२ 
प्रवाल जाम्बूनद पुष्प पक्षाः |
सलीलम् आवर्जित जिह्म पक्षाः |
कामस्य साक्षाद् इव भान्ति पक्षाः |
कृता विहम्गाः सुमुखाः सुपक्षाः || ५-७-१३ 
नियुज्यमानाः च गजाः सुहस्ताः |
सकेसराः च उत्पल पत्र हस्ताः |
बभूव देवी च कृता सुहस्ता |
लक्ष्मीः तथा पद्मिनि पद्म हस्ता || ५-७-१४ 
इति इव तद् ग्ऱ्हम् अभिगम्य शोभनम् |
सविस्मयो नगम् इव चारु शोभनम् |
पुनः च तत् परम सुगन्धि सुन्दरम् |
हिम अत्यये नगम् इव चारु कन्दरम् || ५-७-१५ 
ततः स ताम् कपिर् अभिपत्य पूजिताम् |
चरन् पुरीम् दश मुख बाहु पालिताम् |
अदृश्य ताम् जनक सुताम् सुपूजिताम् |
सुदुह्खिताम् पति गुण वेग निर्जिताम् || ५-७-१६ 
ततः तदा बहु विध भावित आत्मनः |
कृत आत्मनो जनक सुताम् सुवर्त्मनः |
अपश्यतो अभवद् अतिदुह्खितम् मनः |
सुचक्षुषः प्रविचरतो महात्मनः || ५-७-१७ 
 
स तस्य मध्ये भवनस्य संस्थितम् |
महद्विमानम् मणिवज्रचित्रितम् |
प्रतप्तजाम्बूनदजालकृत्रिमम् |
ददर्श वीरः पवनात्मजः कपिः || ५-८-१ 
 
तदप्रमेयाप्रतिकारकृत्रिमम् |
कृतम् स्वयम् साध्विति विश्वकर्मणाः |
दिवम् गतम् वायुपथप्रतिष्ठितम् |
व्यराजतादित्यपथस्य लक्ष्मिवत् || ५-८-२ 
 
न तत्र किंचिन्न कृतम् प्रयत्नतो |
न तत्र किंचिन्न महर्हरत्नवत् |
न ते विशेषा नियताः सुरेष्वपि |
न तत्र किंचिन्न महाविशेषवत् || ५-८-३ 
 
 
तस्य आलय वरिष्ठस्य मध्ये विपुलम् आयतम् |
ददर्श भवन श्रेष्ठम् हनूमान् मारुत आत्मजः || ५-९-१ 
 
अर्ध योजन विस्तीर्णम् आयतम् योजनम् हि तत् |
भवनम् राक्षस इन्द्रस्य बहु प्रासाद सम्कुलम् || ५-९-२ 
 
मार्गमाणः तु वैदेहीम् सीताम् आयत लोचनाम् |
सर्वतः परिचक्राम हनूमान् अरि सूदनः || ५-९-३ 
 
उत्तमम् राक्षसावासम् हनुमानवलोकयन् |
आससादाथ लक्ष्मीवान् राक्षसेन्द्रनिवेशनम् || ५-९-४
चतुर् विषाणैर् द्विरदैः त्रिविषाणैः तथैव च |
परिक्षिप्तम् असम्बाधम् रक्ष्यमाणम् उदायुधैः || ५-९-५ 
 
राक्षसीभिः च पत्नीभी रावणस्य निवेशनम् |
आह्ऱ्ताभिः च विक्रम्य राज कन्याभिर् आव्ऱ्तम् || ५-९-६
तन् नक्र मकर आकीर्णम् तिमिम्गिल झष आकुलम् |
वायु वेग समाधूतम् पन्नगैर् इव सागरम् || ५-९-७ 
 
या हि वैश्वरणे लक्ष्मीर् या च इन्द्रे हरि वाहने |
सा रावण ग्ऱ्हे सर्वा नित्यम् एव अनपायिनी || ५-९-८ 
 
या च राज्ञः कुबेरस्य यमस्य वरुणस्य च |
ताद्ऱ्शी तद् विशिष्टा वा ऱ्द्धी रक्षो ग्ऱ्हेष्व् इह || ५-९-९ 
 
तस्य हर्म्यस्य मध्यस्थम् वेश्म च अन्यत् सुनिर्मितम् |
बहुनिर्यूह सम्कीर्णम् ददर्श पवन आत्मजः || ५-९-१० 
 
ब्रह्मणो अर्थे क्ऱ्तम् दिव्यम् दिवि यद् विश्व कर्मणा |
विमानम् पुष्पकम् नाम सर्व रत्न विभूषितम् ||५-९-११
परेण तपसा लेभे यत् कुबेरः पितामहात् |
कुबेरम् ओजसा जित्वा लेभे तद् राक्षस ईश्वरः || ५-९-१२ 
 
ईहा म्ऱ्ग समायुक्तैः कार्य स्वर हिरण्मयैः |
सुक्ऱ्तैर् आचितम् स्तम्भैः प्रदीप्तम् इव च श्रिया || ५-९-१३
मेरु मन्दर सम्काशैर् उल्लिखद्भिर् इव अम्बरम् |
कूट अगारैः शुभ आकारैः सर्वतः समलम्क्ऱ्तम् || ५-९-१४ 
 
ज्वलन अर्क प्रतीकाशम् सुक्ऱ्तम् विश्व कर्मणा |
हेम सोपान सम्युक्तम् चारु प्रवर वेदिकम् || ५-९-१५ 
 
जाल वात अयनैर् युक्तम् कान्चनैः स्थाटिकैर् अपि |
इन्द्र नील महा नील मणि प्रवरवेदिकम् || ५-९-१६ 
 
विद्रुमेण विचित्रेण मणिभिश्च महाधनैः |
विस्तुलाभिश्च मुक्ताभिस्तलेनाभिविराजितम् || ५-९-१७ 
 
चन्दनेन च रक्तेन तपनीयनिभेन च |
सुपुण्यगन्धिना युक्तमादित्यतरुणोपमम् || ५-९-१८ 
 
कूटागारैर्वराकारैर्विविधैः समलम्कृतम् |
विमानम् पुष्पकम् दिव्यम् आरुरोह महा कपिः || ५-९-१९ 
 
तत्रस्थः स तदा गन्धम् पान भक्ष्य अन्न सम्भवम् |
दिव्यम् सम्मूर्चितम् जिघ्रन् रूपवन्तम् इव अनिलम् || ५-९-२० 
 
स गन्धः तम् महा सत्त्वम् बन्धुर् बन्धुम् इव उत्तमम् |
इत एहि इति उवाच इव तत्र यत्र स रावणः || ५-९-२१ 
 
ततः ताम् प्रस्थितः शालाम् ददर्श महतीम् शुभाम् |
रावणस्य मनः कान्ताम् कान्ताम् इव वर स्त्रियम् || ५-९-२२ 
 
मणि सोपान विक्ऱ्ताम् हेम जाल विराजिताम् |
स्फाटिकैर् आव्ऱ्त तलाम् दन्त अन्तरित रूपिकाम् || ५-९-२३ 
 
मुक्ताभिः च प्रवालैः च रूप्य चामी करैर् अपि |
विभूषिताम् मणि स्तम्भैः सुबहु स्तम्भ भूषिताम् || ५-९-२४ 
 
नम्रैरृजुभिरत्युच्चैः समन्तात्सुविभूषितैः |
स्तम्भैः पक्षैर् इव अत्युच्चैर् दिवम् सम्प्रस्थिताम् इव || ५-९-२५ 
 
महत्या कुथय आस्त्रीणम् प्ऱ्थिवी लक्षण अन्कया |
पृथिवीम् इव विस्तीर्णाम् सराष्ट्र ग्ऱ्ह मालिनीम् || ५-९-२६ 
 
नादिताम् मत्त विहगैर् दिव्य गन्ध अधिवासिताम् |
पर अर्ध्य आस्तरण उपेताम् रक्षो अधिप निषेविताम् || ५-९-२७ 
 
धूम्राम् अगरु धूपेन विमलाम् हंस पाण्डुराम् |
चित्राम् पुष्प उपहारेण कल्माषीम् इव सुप्रभाम् || ५-९-२८ 
 
मनः सम्ह्लाद जननीम् वर्णस्य अपि प्रसादिनीम् |
ताम् शोक नाशिनीम् दिव्याम् श्रियः सम्जननीम् इव || ५-९-२९ 
 
इन्द्रियाणि इन्द्रिय अर्थैः तु पन्च पन्चभिर् उत्तमैः |
तर्पयाम् आस माता इव तदा रावण पालिता || ५-९-३० 
 
स्वर्गो अयम् देव लोको अयम् इन्द्रस्य इयम् पुरी भवेत् |
सिद्धिर् वा इयम् परा हि स्याद् इति अमन्यत मारुतिः || ५-९-३१ 
 
प्रध्यायत इव अपश्यत् प्रदीपामः तत्र कान्चनान् (ःइअतुस्!)|
धूर्तान् इव महा धूर्तैर् देवनेन पराजितान् || ५-९-३२ 
 
दीपानाम् च प्रकाशेन तेजसा रावणस्य च |
अर्चिर्भिर् भूषणानाम् च प्रदीप्ता इति अभ्यमन्यत || ५-९-३३ 
 
ततो अपश्यत् कुथा आसीनम् नाना वर्ण अम्बर स्रजम् |
सहस्रम् वर नारीणाम् नाना वेष विभूषितम् || ५-९-३४ 
 
परिव्ऱ्त्ते अर्ध रात्रे तु पान निद्रा वशम् गतम् |
क्रीडित्वा उपरतम् रात्रौ सुष्वाप बलवत् तदा || ५-९-३५ 
 
तत् प्रसुप्तम् विरुरुचे निह्शब्द अन्तर भूषणम् |
निह्शब्द हंस भ्रमरम् यथा पद्म वनम् महत् || ५-९-३६ 
 
तासाम् सम्व्ऱ्त दन्तानि मीलित अक्षाणि मारुतिः |
अपश्यत् पद्म गन्धीनि वदनानि सुयोषिताम् || ५-९-३७ 
 
प्रबुद्धानि इव पद्मानि तासाम् भूत्वा क्षपा क्षये |
पुनः सम्व्ऱ्त पत्राणि रात्राव् इव बभुः तदा || ५-९-३८ 
 
इमानि मुख पद्मानि नियतम् मत्त षट्पदाः |
अम्बुजानि इव फुल्लानि प्रार्थयन्ति पुनः पुनः || ५-९-३९ 
 
इति वा अमन्यत श्रीमान् उपपत्त्या महा कपिः |
मेने हि गुणतः तानि समानि सलिल उद्भवैः || ५-९-४० 
 तत्र दिव्य उपमम् मुख्यम् स्फाटिकम् रत्न भूषितम् |अवेक्षमाणो हनुमान् ददर्श शयन आसनम् || 
५-१०-१दान्तकाञ्चनिचित्राङ्गेर्वैश्च वरासनैः |महार्हस्तरणोपेतैरुपपन्नम् महाधनैः || ५-१०-२ तस्य च एकतमे देशे सो अग्र्य माल्य विभूषितम् |ददर्श पाण्डुरम् चत्रम् तारा अधिपति सम्निभम् 
|| ५-१०-३ जातरूपपरिक्षिप्तम् चित्रभानुसमप्रभम् |अशोकमालाविततम् ददर्श परमासनम् || ५-१०-४ वाल व्यजन हस्ताभिर् वीज्यमानम् समन्ततः |गन्धैः च विविधैर् जुष्टम् वर धूपेन धूपितम् || 
५-१०-५ परम आस्तरण आस्तीर्णम् आविक अजिन सम्व्र्तम् |दामभिर् वर माल्यानाम् समन्ताद् उपशोभितम् || 
५-१०-६ तस्मिन् जीमूत सम्काशम् प्रदीप्त उत्तम कुण्डलम् |लोहित अक्षम् महा बाहुम् महा रजत वाससम् 
|| ५-१०-७ लोहितेन अनुलिप्त अन्गम् चन्दनेन सुगन्धिना |संध्या रक्तम् इव आकाशे तोयदम् सतडिद् गुणम् 
|| ५-१०-८ वृतम् आभरणैर् दिव्यैः सुरूपम् काम रूपिणम् |सव्र्क्ष वन गुल्म आढ्यम् प्रसुप्तम् इव मन्दरम् 
|| ५-१०-९ क्रीडित्वा उपरतम् रात्रौ वर आभरण भूषितम् |प्रियम् राक्षस कन्यानाम् राक्षसानाम् सुख आवहम् 
|| ५-१०-१० पीत्वा अपि उपरतम् च अपि ददर्श स महा कपिः |भास्करे शयने वीरम् प्रसुप्तम् राक्षस अधिपम् 
|| ५-१०-११ निह्श्वसन्तम् यथा नागम् रावणम् वानर उत्तमः |आसाद्य परम उद्विग्नः सो अपासर्पत् सुभीतवत् 
|| ५-१०-१२ अथ आरोहणम् आसाद्य वेदिका अन्तरम् आश्रितः |सुप्तम् राक्षस शार्दूलम् प्रेक्षते स्म महा कपिः 
|| ५-१०-१३ शुशुभे राक्षस इन्द्रस्य स्वपतः शयन उत्तमम् |गन्ध हस्तिनि सम्विष्टे यथा प्रस्रवणम् महत् 
|| ५-१०-१४ कान्चन अन्गद नद्धौ च ददर्श स महात्मनः |विक्षिप्तौ राक्षस इन्द्रस्य भुजाव् इन्द्र ध्वज 
उपमौ || ५-१०-१५ ऐरावत विषाण अग्रैर् आपीडित क्र्त व्रणौ |वज्र उल्लिखित पीन अंसौ विष्णु चक्र परिक्षितौ || 
५-१०-१६ पीनौ समसुजात अंसौ सम्गतौ बल सम्युतौ |सुलक्षण नख अन्गुष्ठौ स्वन्गुली तल लक्षितौ || ५-१०-१७ सम्हतौ परिघ आकारौ व्र्त्तौ करि कर उपमौ |विक्षिप्तौ शयने शुभ्रे पन्च शीर्षाव् इव उरगौ || 
५-१०-१८ शश क्षतज कल्पेन सुशीतेन सुगन्धिना |चन्दनेन पर अर्ध्येन स्वनुलिप्तौ स्वलम्क्र्तौ || ५-१०-१९
उत्तम स्त्री विम्र्दितौ गन्ध उत्तम निषेवितौ |यक्ष पन्नग गन्धर्व देव दानव राविणौ || ५-१०-२० ददर्श स कपिः तस्य बाहू शयन संस्थितौ |मन्दरस्य अन्तरे सुप्तौ महा अर्ही रुषिताव् इव || ५-१०-२१ ताभ्याम् स परिपूर्णाभ्याम् भुजाभ्याम् राक्षस अधिपः |शुशुभे अचल सम्काशः श्र्न्गाभ्याम् 
इव मन्दरः || ५-१०-२२ चूत पुम्नाग सुरभिर् बकुल उत्तम सम्युतः |मृष्ट अन्न रस सम्युक्तः पान गन्ध पुरः सरः || ५-१०-२३
तस्य राक्षस सिम्हस्य निश्चक्राम मुखान् महान् |शयानस्य विनिह्श्वासः पूरयन्न् इव तद् ग्र्हम् || ५-१०-२४ मुक्ता मणि विचित्रेण कान्चनेन विराजता |मुकुटेन अपव्र्त्तेन कुण्डल उज्ज्वलित आननम् || ५-१०-२५
रक्त चन्दन दिग्धेन तथा हारेण शोभिता |पीन आयत विशालेन वक्षसा अभिविराजितम् || ५-१०-२६पाण्डुरेण अपविद्धेन 
क्षौमेण क्षतज ईक्षणम् |महा अर्हेण सुसम्वीतम् पीतेन उत्तम वाससा || ५-१०-२७माष राशि प्रतीकाशम् निह्श्वसन्तम् 
भुजन्गवत् |गान्गे महति तोय अन्ते प्रसुतमिव कुन्जरम् || ५-१०-२८चतुर्भिः कान्चनैर् दीपैर् दीप्यमानैः चतुर् 
दिशम् |प्रकाशी क्र्त सर्व अन्गम् मेघम् विद्युद् गणैर् इव || ५-१०-२९पाद मूल गताः च अपि ददर्श सुमहात्मनः 
|पत्नीः स प्रिय भार्यस्य तस्य रक्षः पतेर् ग्र्हे || ५-१०-३० शशि प्रकाश वदना वर कुण्डल भूषिताः |अम्बाल माल्य आभरणा ददर्श हरि यूथपः || ५-१०-३१ नृत्त वादित्र कुशला राक्षस इन्द्र भुज अन्कगाः |वर आभरण धारिण्यो निषन्ना दद्र्शे कपिः || 
५-१०-३२ वज्र वैदूर्य गर्भाणि श्रवण अन्तेषु योषिताम् |ददर्श तापनीयानि कुण्डलानि अन्गदानि च || ५-१०-३३ तासाम् चन्द्र उपमैर् वक्त्रैः शुभैर् ललित कुण्डलैः |विरराज विमानम् तन् नभः तारा गणैर् 
इव || ५-१०-३४ मद व्यायाम खिन्नाः ताः राक्षस इन्द्रस्य योषितः |तेषु तेष्व् अवकाशेषु प्रसुप्ताः तनु मध्यमाः 
|| ५-१०-३५ अङ्गहारैस्तथैवान्या कोवलैर्नृत्तशालिनी |विन्यस्तशुभसर्वाङ्गी प्रसुप्ता वरवर्णिनी || ५-१०-३६ काचिद् वीणाम् परिष्वज्य प्रसुप्ता सम्प्रकाशते |महा नदी प्रकीर्णा इव नलिनी पोतम् आश्रिता 
|| ५-१०-३७ अन्या कक्ष गतेन एव मड्डुकेन असित ईक्षणा |प्रसुप्ता भामिनी भाति बाल पुत्रा इव वत्सला || 
५-१०-३८ पटहम् चारु सर्व अन्गी पीड्य शेते शुभ स्तनी |चिरस्य रमणम् लब्ध्वा परिष्वज्य इव कामिनी || 
५-१०-३९ काचिद् अंशम् परिष्वज्य सुप्ता कमल लोचना |रहः प्रियतमम् गृह्य सकामेव च कामिनी || ५-१०-४० विपञ्चैइम् परिगृह्यान्या नियता नृत्तशालिनी |निद्रा वशम् अनुप्राप्ता सह कान्ता इव भामिनी 
|| ५-१०-४१ अन्या कनक सम्काशैर् म्र्दु पीनैर् मनो रमैः |मृदन्गम् परिपीड्य अन्गैः प्रसुप्ता मत्त लोचना 
|| ५-१०-४२ भुज पार्श्व अन्तरस्थेन कक्षगेन क्र्श उदरी |पणवेन सह अनिन्द्या सुप्ता मद क्र्त श्रमा || 
५-१०-४३ डिण्डिमम् परिग्र्ह्य अन्या तथैव आसक्त डिण्डिमा |प्रसुप्ता तरुणम् वत्सम् उपगूह्य इव भामिनी 
|| ५-१०-४४ काचिद् आडम्बरम् नारी भुज सम्भोग पीडितम् |कृत्वा कमल पत्र अक्षी प्रसुप्ता मद मोहिता || 
५-१०-४५ कलशीम् अपविद्ध्य अन्या प्रसुप्ता भाति भामिनी |वसन्ते पुष्प शबला माला इव परिमार्जिता || 
५-१०-४६ पाणिभ्याम् च कुचौ काचित् सुवर्ण कलश उपमौ |उपगूह्य अबला सुप्ता निद्रा बल पराजिता || ५-१०-४७ अन्या कमल पत्र अक्षी पूर्ण इन्दु सद्र्श आनना |अन्याम् आलिन्ग्य सुश्रोणी प्रसुप्ता मद विह्वला 
|| ५-१०-४८ आतोद्यानि विचित्राणि परिष्वज्य वर स्त्रियः |निपीड्य च कुचैः सुप्ताः कामिन्यः कामुकान् 
इव || ५-१०-४९ तासाम् एक अन्त विन्यस्ते शयानाम् शयने शुभे |ददर्श रूप सम्पन्नाम् अपराम् स कपिः स्त्रियम् 
|| ५-१०-५० मुक्ता मणि समायुक्तैर् भूषणैः सुविभूषिताम् |विभूषयन्तीम् इव च स्व श्रिया भवन उत्तमम् || 
५-१०-५१गौरीम् कनक वर्ण आभाम् इष्टाम् अन्तः पुर ईश्वरीम् |कपिर् मन्द उदरीम् तत्र शयानाम् चारु रूपिणीम् 
|| ५-१०-५२ स ताम् दृष्ट्वा महा बाहुर् भूषिताम् मारुत आत्मजः |तर्कयाम् आस सीता इति रूप यौवन सम्पदा 
|| ५-१०-५३हर्षेण महता युक्तो ननन्द हरि यूथपः | आश्पोटयाम् आस चुचुम्ब पुच्चम् |ननन्द चिक्रीड जगौ जगाम|स्तम्भान् अरोहन् निपपात भूमौ 
|निदर्शयन् स्वाम् प्रक्र्तिम् कपीनाम् || ५-१०-५४ इति वाल्मीकि रामयने आदि काव्ये सुन्दर काण्डे दशमः सर्गः अवधूय च ताम् बुद्धिम् बभूव अवस्थितः तदा |जगाम च अपराम् चिन्ताम् सीताम् प्रति महा कपिः 
|| ५-११-१ न रामेण वियुक्ता सा स्वप्तुम् अर्हति भामिनी |न भोक्तुम् न अपि अलम्कर्तुम् न पानम् उपसेवितुम् 
|| ५-११-२न अन्यम् नरम् उपस्थातुम् सुराणाम् अपि च ईश्वरम् |न हि राम समः कश्चिद् विद्यते त्रिदशेष्व् अपि 
|| ५-११-३अन्या इयम् इति निश्चित्य पान भूमौ चचार सः | क्रीडितेन अपराः क्लान्ता गीतेन च तथा पराः || ५-११-४नृत्तेन च अपराः क्लान्ताः पान विप्रहताः 
तथा | मुरजेषु म्ऱ्दन्गेषु पीठिकासु च संस्थिताः || ५-११-५तथा आस्तरण मुख्य्येषु सम्विष्टाः च अपराः 
स्त्रियः | अङ्गनानाम् सहस्रेण भूषितेन विभूषणैः || ५-११-६रूप सम्ल्लाप शीलेन युक्त गीत अर्थ भाषिणा 
|देश काल अभियुक्तेन युक्त वाक्य अभिधायिना || ५-११-७रत अभिरत संसुप्तम् ददर्श हरि यूथपः | तासाम् मध्ये महा बाहुः शुशुभे राक्षस ईश्वरः || ५-११-८गोष्ठे महति मुख्यानाम् गवाम् मध्ये 
यथा वृषः | स राक्षस इन्द्रः शुशुभे ताभिः परिवृतः स्वयम् || ५-११-९करेणुभिर् यथा अरण्यम् परिकीर्णो 
महा द्विपः | सर्व कामैर् उपेताम् च पान भूमिम् महात्मनः || ५-११-१०ददर्श कपि शार्दूलः तस्य रक्षः पतेर् 
गृहे | मृगाणाम् महिषाणाम् च वराहाणाम् च भागशः || ५-११-११तत्र न्यस्तानि मांसानि पान भूमौ ददर्श 
सः | रौक्मेषु च विशलेषु भाजनेष्व् अर्ध भक्षितान् || ५-११-१२ददर्श कपि शार्दूल मयूरान् कुक्कुटामः 
तथा | वराह वार्ध्राणसकान् दधि सौवर्चल आयुतान् || ५-११-१३शल्यान् म्ऱ्ग मयूरामः च हनूमान् अन्ववैक्षत 
| कृकरान् विविधान् सिद्धामः चकोरान् अर्ध भक्षितान् || ५-११-१४महिषान् एक शल्यामः च चागामः 
च कृत निष्ठितान् |लेख्यम् उच्च अवचम् पेयम् भोज्यानि विविधानि च || ५-११-१५ तथा अम्ल लवण उत्तंसैर् विविधै राग षाडवैः |हार नूपुर केयूरैर् अपविद्धैर् महा धनैः || ५-११-१६
पान भाजन विक्षिप्तैः फलैः च विविधैर् अपि |कृत पुष्प उपहारा भूर् अधिकम् पुष्यति श्रियम् || ५-११-१७ तत्र तत्र च विन्यस्तैः सुश्लिष्टैः शयन आसनैः |पान भूमिर् विना वह्निम् प्रदीप्ता इव उपलक्ष्यते 
|| ५-११-१८ बहु प्रकारैर् विविधैर् वर संस्कार संस्कृतैः |मांसैः कुशल सम्युक्तैः पान भूमि गतैः पृथक् 
|| ५-११-१९ दिव्याः प्रसन्ना विविधाः सुराः कृत सुरा अपि |शर्कर आसव माध्वीकाः पुष्प आसव फल आसवाः || 
५-११-२०वास चूर्णैः च विविधैर् मृष्टाः तैः तैः पृथक् पृथक् | सम्तता शुशुभे भूमिर् माल्यैः च बहु संस्थितैः || ५-११-२१हिरण्मयैः च करकैर् भाजनैः स्फाटिकैर् 
अपि |जाम्बूनदमयैश्चान्याः करकैरभिवम्वृता || ५-११-२२ राजतेषु च कुम्भेषु जाम्बूनदमयेषु च |पान श्रेष्ठम् तदा भूरि कपिः तत्र ददर्श ह || ५-११-२३ सो अपश्यत् शात कुम्भानि शीधोर् मणिमयानि च |राजतानि च पूर्णानि भाजनानि महा कपिः || ५-११-२४ क्वचिद् अर्ध अवशेषाणि क्वचित् पीतानि सर्वशः |क्वचिन् न एव प्रपीतानि पानानि स ददर्श ह || 
५-११-२५ क्वचिद् भक्ष्यामः च विविधान् क्वचित् पानानि भागशः |क्वचिद् अन्न अवशेषाणि पश्यन् वै विचचार 
ह || ५-११-२६ क्वचित् प्रभिन्नैः करकैः क्वचिद् आलोडितैर् घटैः |क्वचित् सम्पृक्त माल्यानि जलानि च फलानि 
च || ५-११-२७ शयनानि अत्र नारीणाम् शून्यानि बहुधा पुनः |परस्परम् समाश्लिष्य काश्चित् सुप्ता वर अन्गनाः 
|| ५-११-२८ काचिच् च वस्त्रम् अन्यस्या अपह्ऱ्त्य उपगुह्य च |उपगम्य अबला सुप्ता निद्रा बल पराजिता || 
५-११-२९ तासाम् उच्च्वास वातेन वस्त्रम् माल्यम् च गात्रजम् |न अत्यर्थम् स्पन्दते चित्रम् प्राप्य 
मन्दम् इव अनिलम् || ५-११-३० चन्दनस्य च शीतस्य शीधोर् मधु रसस्य च |विविधस्य च माल्यस्य पुष्पस्य विविधस्य च || ५-११-३१
बहुधा मारुतः तत्र गन्धम् विविधम् उद्वहन् | स्नानानाम् चन्दनानाम् च धूपानाम् चैव मूर्चितः |प्रववौ सुरभिर् गन्धो विमाने पुष्पके तदा 
|| ५-११-३२ श्याम अवदाताः तत्र अन्याः काश्चित् कृष्णा वर अन्गनाः || ५-११-३३काश्चित् कान्चन वर्ण अन्ग्यः 
प्रमदा राक्षस आलये | तासाम् निद्रा वशत्वाच् च मदनेन विमूर्चितम् || ५-११-३४पद्मिनीनाम् प्रसुप्तानाम् रूपम् आसीद् 
यथैव हि | एवम् सर्वम् अशेषेण रावण अन्तः पुरम् कपिः || ५-११-३५ददर्श सुमहा तेजा न ददर्श च जानकीम् 
| निरीक्षमाणः च ततः ताः स्त्रियः स महा कपिः || ५-११-३६जगाम महतीम् चिन्ताम् धर्म साध्वस शन्कितः 
| पर दार अवरोधस्य प्रसुप्तस्य निरीक्षणम् || ५-११-३७इदम् खलु मम अत्यर्थम् धर्म लोपम् करिष्यति 
| न हि मे पर दाराणाम् दृष्टिर् विषय वर्तिनी ||५-११-३८अयम् च अत्र मया दृष्टः पर दार परिग्रहः 
| तस्य प्रादुर् अभूच् चिन्ता पुनर् अन्या मनस्विनः || ५-११-३९निश्चित एक अन्त चित्तस्य कार्य 
निश्चय दर्शिनी | कामम् दृष्ट्वा मया सर्वा विश्वस्ता रावण स्त्रियः || ५-११-४०न तु मे मनसः किंचिद् वैकृत्यम् 
उपपद्यते | मनो हि हेतुः सर्वेषाम् इन्द्रियाणाम् प्रवर्तते || ५-११-४१शुभ अशुभास्व् अवस्थासु तच् च 
मे सुव्यवस्थितम् | न अन्यत्र हि मया शक्या वैदेही परिमार्गितुम् || ५-११-४२स्त्रियो हि स्त्रीषु द्ऱ्श्यन्ते 
सदा सम्परिमार्गणे | यस्य सत्त्वस्य या योनिः तस्याम् तत् परिमार्ग्यते || ५-११-४३न शक्यम् प्रमदा नष्टा मृगीषु 
परिमार्गितुम् | तद् इदम् मार्गितम् तावत् शुद्धेन मनसा मया || ५-११-४४रावण अन्तः पुरम् सरम् दृश्यते न च 
जानकी | देव गन्धर्व कन्याः च नाग कन्याः च वीर्यवान् || ५-११-४५अवेक्षमाणो हनुमान् न एव अपश्यत जानकीम् 
| ताम् अपश्यन् कपिः तत्र पश्यमः च अन्या वर स्त्रियः || ५-११-४६अपक्रम्य तदा वीरः प्रध्यातुम् 
उपचक्रमे | स भूयस्तु परम् श्रीमान् मारुतिर्यत्नमास्थितः || ५-११-४७अपानभूमिमुत्सृज्य तद्विचेतुम् प्रचक्रमे 
| इत्यार्षे श्रीमद्रामायणे आदिकाव्ये सुन्दरकाण्डे एकादशः सर्गः स तस्य मध्ये भवनस्य वानरो |लता ग्ऱ्हामः चित्र गृहान् निशा गृहान् |जगाम सीताम् प्रति 
दर्शन उत्सुको |न च एव ताम् पश्यति चारु दर्शनाम् || ५-१२-१ स चिन्तयाम् आस ततो महा कपिः |प्रियाम् अपश्यन् रघु नन्दनस्य ताम् |ध्रुवम् नु सीता म्रियते 
यथा न मे |विचिन्वतो दर्शनम् एति मैथिली || ५-१२-२ सा राक्षसानाम् प्रवरेण बाला |स्व शील सम्रक्षण तत् परा सती |अनेन नूनम् प्रतिदुष्ट कर्मणा 
|हता भवेद् आर्य पथे परे स्थिता || ५-१२-३ विरूप रूपा विकृता विवर्चसो |महा आनना दीर्घ विरूप दर्शनाः |समीक्ष्य सा राक्षस राज योषितो 
|भयाद् विनष्टा जनक ईश्वर आत्मजा|| ५-१२-४ सीताम् अद्ऱ्ष्ट्वा हि अनवाप्य पौरुषम् |विह्ऱ्त्य कालम् सह वानरैः चिरम् |न मे अस्ति 
सुग्रीव समीपगा गतिः |सुतीक्ष्ण दण्डो बलवामः च वानरः || ५-१२-५ दृष्टम् अन्तः पुरम् सर्वम् दृष्ट्वा रावण योषितः |न सीता दृश्यते साध्वी वृथा जातो मम श्रमः 
|| ५-१२-६ किम् नु माम् वानराः सर्वे गतम् वक्ष्यन्ति सम्गताः |गत्वा तत्र त्वया वीर किम् कृतम् तद् 
वदस्व नः || ५-१२-७ अदृष्ट्वा किम् प्रवक्ष्यामि ताम् अहम् जनक आत्मजाम् |ध्रुवम् प्रायम् उपेष्यन्ति कालस्य 
व्यतिवर्तने || ५-१२-८ किम् वा वक्ष्यति व्ऱ्द्धः च जाम्बवान् अन्गदः च सः |गतम् पारम् समुद्रस्य वानराः च समागताः 
|| ५-१२-९ अनिर्वेदः श्रियो मूलम् अनिर्वेदः परम् सुखम् |अनिर्वेदो हि सततम् सर्व अर्थेषु प्रवर्तकः 
|| ५-१२-१० करोति सफलम् जन्तोः कर्म यच् च करोति सः |तस्माद् अनिर्वेद क्ऱ्तम् यत्नम् चेष्टे अहम् उत्तमम् 
|| ५-१२-११अदृष्टामः च विचेष्यामि देशान् रावण पालितान् | आपान शाला विचिताः तथा पुष्प गृहाणि च || ५-१२-१२चित्र शालाः च विचिता भूयः क्रीडा गृहाणि 
च |निष्कुट अन्तर रथ्याः च विमानानि च सर्वशः || ५-१२-१३ इति संचिन्त्य भूयो अपि विचेतुम् उपचक्रमे |भूमी गृहामः चैत्य गृहान् गृह अतिगृहकान् अपि 
|| ५-१२-१४ उत्पतन् निपतमः च अपि तिष्ठन् गच्चन् पुनः क्वचित् |अपावृण्वमः च द्वाराणि कपाटानि अवघट्टयन् 
|| ५-१२-१५प्रविशन् निष्पतमः च अपि प्रपतन्न् उत्पतन्न् अपि |सर्वम् अपि अवकाशम् स विचचार महा कपिः || ५-१२-१६ चतुर् अन्गुल मात्रो अपि न अवकाशः स विद्यते |रावण अन्तः पुरे तस्मिन् यम् कपिर् न जगाम सः 
|| ५-१२-१७ प्राकर अन्तर रथ्याः च वेदिकः चैत्य संश्रयाः |श्वभ्राः च पुष्करिण्यः च सर्वम् तेन अवलोकितम् 
|| ५-१२-१८ राक्षस्यो विविध आकारा विरूपा विकृताः तथा |दृष्टा हनूमता तत्र न तु सा जनक आत्मजा || ५-१२-१९ रूपेण अप्रतिमा लोके वरा विद्या धर स्त्रियः |दृटा हनूमता तत्र न तु राघव नन्दिनी || ५-१२-२० नाग कन्या वर आरोहाः पूर्ण चन्द्र निभ आननाः |दृष्टा हनूमता तत्र न तु सीता सुमध्यमा || ५-१२-२१ प्रमथ्य राक्षस इन्द्रेण नाग कन्या बलाद्द् हृताः |दृष्टा हनूमता तत्र न सा जनक नन्दिनी || 
५-१२-२२ सो अपश्यमः ताम् महा बाहुः पश्यमः च अन्या वर स्त्रियः |विषसाद महा बाहुर् हनूमान् मारुत 
आत्मजः || ५-१२-२३ उद्योगम् वानर इन्द्राणम् प्लवनम् सागरस्य च |व्यर्थम् वीक्ष्य अनिल सुतः चिन्ताम् पुनर् 
उपागमत् || ५-१२-२४ अवतीर्य विमानाच् च हनूमान् मारुत आत्मजः |चिन्ताम् उपजगाम अथ शोक उपहत चेतनः || ५-१२-२५ इत्यार्षे श्रीमद्रामायणे आदिकाव्ये सुन्दरकाण्डे द्वादशः सर्गः || विमानात् तु सुसम्क्रम्य प्राकारम् हरि यूथपः |हनूमान् वेगवान् आसीद् यथा विद्युद् घन अन्तरे 
|| ५-१३-१ सम्परिक्रम्य हनुमान् रावणस्य निवेशनान् |अदृष्ट्वा जानकीम् सीताम् अब्रवीद् वचनम् कपिः || 
५-१३-२ भूयिष्ठम् लोडिता लन्का रामस्य चरता प्रियम् |न हि पश्यामि वैदेहीम् सीताम् सर्व अन्ग शोभनाम् 
|| ५-१३-३ पल्वलानि तटाकानि सरांसि सरितः तथा |नद्यो अनूपवन अन्ताः च दुर्गाः च धरणी धराः || ५-१३-४
लोडिता वसुधा सर्वा न च पश्यामि जानकीम् | इह सम्पातिना सीता रावणस्य निवेशने || ५-१३-५आख्याता गृध्र राजेन न च पश्यामि ताम् अहम् | किम् नु सीता अथ वैदेही मैथिली जनक आत्मजा || ५-१३-६उपतिष्ठेत विवशा रावणम् दुष्ट चारिणम् 
| क्षिप्रम् उत्पततो मन्ये सीताम् आदाय रक्षसः || ५-१३-७बिभ्यतो राम बाणानाम् अन्तरा पतिता 
भवेत् | अथवा ह्रियमाणायाः पथि सिद्ध निषेविते || ५-१३-८मन्ये पतितम् आर्याया हृदयम् प्रेक्ष्य सागरम् 
| रावणस्य ऊरु वेगेन भुजाभ्याम् पीडितेन च || ५-१३-९तया मन्ये विशाल अक्ष्या त्यक्तम् जीवितम् 
आर्यया | उपरि उपरि वा नूनम् सागरम् क्रमतः तदा || ५-१३-१०विवेष्टमाना पतिता समुद्रे जनक आत्मजा | आहो क्षुद्रेण च अनेन रक्षन्ती शीलम् आत्मनः || ५-१३-११अबन्धुर् भक्षिता सीता रावणेन तपस्विनी 
| अथवा राक्षस इन्द्रस्य पत्नीभिर् असित ईक्षणा || ५-१३-१२अदुष्टा दुष्ट भावाभिर् भक्षिता सा 
भविष्यति | सम्पूर्ण चन्द्र प्रतिमम् पद्म पत्र निभ ईक्षणम् || ५-१३-१३रामस्य ध्यायती वक्त्रम् पन्चत्वम् 
कृपणा गता | हा राम लक्ष्मण इति एव हा अयोध्येति च मैथिली || ५-१३-१४विलप्य बहु वैदेही न्यस्त देहा भविष्यति 
| अथवा निहिता मन्ये रावणस्य निवेशने || ५-१३-१५नूनम् लालप्यते मन्दम् पन्जरस्था इव शारिका 
| जनकस्य कुले जाता राम पत्नी सुमध्यमा || ५-१३-१६कथम् उत्पल पत्र अक्षी रावणस्य वशम् व्रजेत् 
| विनष्टा वा प्रनष्टा वा मृता वा जनक आत्मजा || ५-१३-१७रामस्य प्रिय भार्यस्य न निवेदयितुम् 
क्षमम् | निवेद्यमाने दोषः स्याद् दोषः स्याद् अनिवेदने || ५-१३-१८कथम् नु खलु कर्तव्यम् विषमम् प्रतिभाति 
मे | अस्मिन्न् एवम् गते कर्ये प्राप्त कालम् क्षमम् च किम् || ५-१३-१९भवेद् इति मतिम् भूयो हनुमान् 
प्रविचारयन् | यदि सीताम् अदृष्ट्वा अहम् वानर इन्द्र पुरीम् इतः || ५-१३-२०गमिष्यामि ततः को मे पुरुष अर्थो 
भविष्यति | मम इदम् लन्घनम् व्यर्थम् सागरस्य भविष्यति || ५-१३-२१प्रवेशः चिव लन्काया राक्षसानाम् च 
दर्शनम् | किम् वा वक्ष्यति सुग्रीवो हरयो व समागताः || ५-१३-२२किष्किन्धाम् समनुप्राप्तौ तौ वा दशरथ 
आत्मजौ | गत्वा तु यदि काकुत्स्थम् वक्ष्यामि परम् अप्रियम् || ५-१३-२३न दृष्टा इति मया सीता ततः त्यक्ष्यन्ति 
जीवितम् | परुषम् दारुणम् क्रूरम् तीक्ष्णम् इन्द्रिय तापनम् || ५-१३-२४सीता निमित्तम् दुर्वाक्यम् 
श्रुत्वा स न भविष्यति | तम् तु कृच्च्र गतम् दृष्ट्वा पन्चत्व गत मानसम् || ५-१३-२५भृश अनुरक्तो मेधावी न भविष्यति 
लक्ष्मणः | विनष्टौ भ्रातरौ श्रुत्वा भरतो अपि मरिष्यति || ५-१३-२६भरतम् च मृतम् दृष्ट्वा शत्रुघ्नो 
न भविष्यति | पुत्रान् मृतान् समीक्ष्य अथ न भविष्यन्ति मातरः || ५-१३-२७कौसल्या च सुमित्रा च कैकेयी च 
न संशयः | कृतज्ञः सत्य संधः च सुग्रीवः प्लवग अधिपः || ५-१३-२८रामम् तथा गतम् दृष्ट्वा ततः त्यक्ष्यन्ति 
जीवितम् | दुर्मना व्यथिता दीना निरानन्दा तपस्विनी || ५-१३-२९पीडिता भर्तृ शोकेन रुमा त्यक्ष्यति जीवितम् 
| वालिजेन तु दुह्खेन पीडिता शोक कर्शिता || ५-१३-३०पन्चत्व गमने राज्ञः तारा अपि न भविष्यति 
| माता पित्रोर् विनाशेन सुग्रीव व्यसनेन च || ५-१३-३१कुमारो अपि अन्गदः कस्माद् धारयिष्यति 
जीवितम् | भर्तृजेन तु शोकेन अभिभूता वन ओकसः || ५-१३-३२शिरांसि अभिहनिष्यन्ति तलैर् मुष्टिभिर् एव 
च | सान्त्वेन अनुप्रदानेन मानेन च यशस्विना || ५-१३-३३लालिताः कपि राजेन प्राणामः त्यक्ष्यन्ति 
वानराः | न वनेषु न शैलेषु न निरोधेषु वा पुनः || ५-१३-३४क्रीडाम् अनुभविष्यन्ति समेत्य कपि कुन्जराः 
| सपुत्र दाराः सामात्या भर्तृ व्यसन पीडिताः || ५-१३-३५शैल अग्रेभ्यः पतिष्यन्ति समेत्य विषमेषु 
च | विषम् उद्बन्धनम् वा अपि प्रवेशम् ज्वलनस्य वा || ५-१३-३६उपवासम् अथो शस्त्रम् प्रचरिष्यन्ति 
वानराः | घोरम् आरोदनम् मन्ये गते मयि भविष्यति || ५-१३-३७इक्ष्वाकु कुल नाशः च नाशः चैव वन ओकसाम् 
| सो अहम् न एव गमिष्यामि किष्किन्धाम् नगरीम् इतः || ५-१३-३८न हि शक्ष्यामि अहम् द्रष्टुम् 
सुग्रीवम् मैथिलीम् विना | मयि अगच्चति च इहस्थे धर्म आत्मानौ महा रथौ || ५-१३-३९आशया तौ धरिष्येते वनराः च मनस्विनः 
| हस्त आदानो मुख आदानो नियतो वृक्ष मूलिकः || ५-१३-४०वानप्रस्थो भविष्यामि अदृष्ट्वा जनक आत्मजाम् 
|सागर अनूपजे देशे बहु मूल फल उदके || ५-१३-४१ चिताम् कृत्वा प्रवेक्ष्यामि समिद्धम् अरणी सुतम् |उपविष्टस्य वा सम्यग् लिन्गिनम् साधयिष्यतः 
|| ५-१३-४२शरीरम् भक्षयिष्यन्ति वायसाः श्वापदानि च | इदम् अपि ऋषिभिर् दृष्टम् निर्याणम् इति मे मतिः || ५-१३-४३सम्यग् आपः प्रवेक्ष्यामि न चेत् 
पश्यामि जानकीम् | सुजात मूला सुभगा कीर्ति माला यशस्विनी || ५-१३-४४प्रभग्ना चिर रात्री इयम् मम सीताम् अपश्यतः 
| तापसो वा भविष्यामि नियतो वृक्ष मूलिकः || ५-१३-४५न इतः प्रतिगमिष्यामि ताम् अदृष्ट्वा असित 
ईक्षणाम् | यदि इतः प्रतिगच्चामि सीताम् अनधिगम्य ताम् || ५-१३-४६अन्गदः सहितैः सर्वैर् वानरैर् न भविष्यति 
| विनाशे बहवो दोषा जीवन् प्राप्नोति भद्रकम् || ५-१३-४७तस्मात् प्राणान् धरिष्यामि ध्रुवो 
जीवति सम्गमः | एवम् बहु विधम् दुह्खम् मनसा धारयन् मुहुः || ५-१३-४८न अध्यगच्चत् तदा पारम् शोकस्य कपि कुन्जरः 
| रावणम् वा वधिष्यामि दशग्रीवम् महा बलम् || ५-१३-४९कामम् अस्तु हृता सीता प्रत्याचीर्णम् 
भविष्यति | अथवा एनम् समुत्क्षिप्य उपरि उपरि सागरम् || ५-१३-५०रामाय उपहरिष्यामि पशुम् पशु पतेर् इव 
| इति चिन्ता समापन्नः सीताम् अनधिगम्य ताम् || ५-१३-५१ध्यान शोका परीत आत्मा चिन्तयाम् आस 
वानरः | यावत् सीताम् न पश्यामि राम पत्नीम् यशस्विनीम् || ५-१३-५२तावद् एताम् पुरीम् लन्काम् विचिनोमि 
पुनः पुनः | सम्पाति वचनाच् च अपि रामम् यदि आनयामि अहम् || ५-१३-५३अपश्यन् राघवो भार्याम् निर्दहेत् 
सर्व वानरान् | इह एव नियत आहारो वत्स्यामि नियत इन्द्रियः || ५-१३-५४न मत् कृते विनश्येयुः सर्वे ते नर 
वानराः | अशोक वनिका च अपि महती इयम् महा द्रुमा || ५-१३-५५इमाम् अभिगमिष्यामि न हि इयम् विचिता मया 
| वसून् रुद्रामः तथा आदित्यान् अश्विनौ मरुतो अपि च || ५-१३-५६नमः कृत्वा गमिष्यामि रक्षसाम् 
शोक वर्धनः | जित्वा तु राक्षसान् देवीम् इक्ष्वाकु कुल नन्दिनीम् || ५-१३-५७सम्प्रदास्यामि रामाया यथा 
सिद्धिम् तपस्विने | स मुहूर्तम् इव ध्यात्वा चिन्ता विग्रथित इन्द्रियः || ५-१३-५८उदतिष्ठन् महा बाहुर् हनूमान् 
मारुत आत्मजः | नमो अस्तु रामाय सलक्ष्मणाय |देव्यै च तस्यै जनक आत्मजायै |नमो अस्तु रुद्र इन्द्र यम 
अनिलेभ्यो |नमो अस्तु चन्द्र अर्क मरुद् गणेभ्यः || ५-१३-५९ स तेभ्यः तु नमः कृत्वा सुग्रीवाय च मारुतिः |दिशः सर्वाः समालोक्य अशोक वनिकाम् प्रति || 
५-१३-६० स गत्वा मनसा पूर्वम् अशोक वनिकाम् शुभाम् |उत्तरम् चिन्तयाम् आस वानरो मारुत आत्मजः || ५-१३-६१ ध्रुवम् तु रक्षो बहुला भविष्यति वन आकुला |अशोक वनिका चिन्त्या सर्व संस्कार संस्कृता || 
५-१३-६२ रक्षिणः च अत्र विहिता नूनम् रक्षन्ति पादपान् |भगवान् अपि सर्व आत्मा न अतिक्षोभम् प्रवायति 
|| ५-१३-६३सम्क्षिप्तो अयम् मया आत्मा च राम अर्थे रावणस्य च | सिद्धिम् मे सम्विधास्यन्ति देवाः सर्षि गणाः त्व् इह || ५-१३-६४ब्रह्मा स्वयम्भूर् भगवान् 
देवाः चैव दिशन्तु मे |सिद्धिम् अग्निः च वायुः च पुरु हूतः च वज्रधृत् || ५-१३-६५वरुणः पाश हस्तः च सोम आदित्यै 
तथैव च |अश्विनौ च महात्मानौ मरुतः सर्व एव च || ५-१३-६६सिद्धिम् सर्वाणि भूतानि भूतानाम् चैव यः प्रभुः |
दास्यन्ति मम ये च अन्ये अदृष्टाः पथि गोचराः || ५-१३-६७ तद् उन्नसम् पाण्डुर दन्तम् अव्रणम् |शुचि स्मितम् पद्म पलाश लोचनम् |द्रक्ष्ये तद् आर्या 
वदनम् कदा न्व् अहम् |प्रसन्न तारा अधिप तुल्य दर्शनम् || ५-१३-६८ क्षुद्रेण पापेन नृशंस कर्मणा |सुदारुण अलाम्कृत वेष धारिणा|बल अभिभूता अबला तपस्विनी 
|कथम् नु मे दृष्ट पथे अद्य सा भवेत् || ५-१३-६९ इत्यार्षे श्रीमद्रामायणे आदिकाव्ये सुन्दरकाण्डे त्रयोदशः सर्गः स मुहूर्तम् इव ध्यत्वा मनसा च अधिगम्य ताम् |अवप्लुतो महा तेजाः प्राकारम् तस्य वेश्मनः 
|| ५-१४-१ स तु सम्हृष्ट सर्व अन्गः प्राकारस्थो महा कपिः |पुष्पित अग्रान् वसन्त आदौ ददर्श विविधान् 
द्रुमान् || ५-१४-२सालान् अशोकान् भव्यामः च चम्पकामः च सुपुष्पितान् |उद्दालकान् नाग वृक्षामः चूतान् कपि 
मुखान् अपि || ५-१४-३ अथ आम्र वण संचन्नाम् लता शत समावृताम् |ज्या मुक्त इव नाराचः पुप्लुवे वृक्ष वाटिकाम् || 
५-१४-४ स प्रविष्य विचित्राम् ताम् विहगैर् अभिनादिताम् |राजतैः कान्चनैः चैव पादपैः सर्वतो वृताम् 
|| ५-१४-५विहगैर् मृग सम्घैः च विचित्राम् चित्र काननाम् |उदित आदित्य सम्काशाम् ददर्श हनुमान् कपिः || ५-१४-६
वृताम् नाना विधैर् वृक्षैः पुष्प उपग फल उपगैः |कोकिलैर् भृन्ग राजैः च मत्तैर् नित्य निषेविताम् || ५-१४-७
प्रहृष्ट मनुजे कले मृग पक्षि समाकुले |मत्त बर्हिण सम्घुष्टाम् नाना द्विज गण आयुताम् || ५-१४-८ मार्गमाणो वर आरोहाम् राज पुत्रीम् अनिन्दिताम् |सुख प्रसुप्तान् विहगान् बोधयाम् आस वानरः 
|| ५-१४-९ उत्पतद्भिर् द्विज गणैः पक्षैः सालाः समाहताः |अनेक वर्णा विविधा मुमुचुः पुष्प वृष्टयः || 
५-१४-१० पुष्प अवकीर्णः शुशुभे हनुमान् मारुत आत्मजः |अशोक वनिका मध्ये यथा पुष्पमयो गिरिः || ५-१४-११ दिशः सर्व अभिदावन्तम् वृक्ष षण्ड गतम् कपिम् |द्ऱ्ष्ट्वा सर्वाणि भूतानि वसन्त इति मेनिरे 
|| ५-१४-१२ वृक्षेभ्यः पतितैः पुष्पैर् अवकीर्णा पृथग् विधैः |रराज वसुधा तत्र प्रमदा इव विभूषिता || 
५-१४-१३ तरस्विना ते तरवः तरसा अभिप्रकम्पिताः |कुसुमानि विचित्राणि सस्ऱ्जुः कपिना तदा || ५-१४-१४ निर्धूत पत्र शिखराः शीर्ण पुष्प फल द्रुमाः |निक्षिप्त वस्त्र आभरणा धूर्ता इव पराजिताः 
|| ५-१४-१५ हनूमता वेगवता कम्पिताः ते नग उत्तमाः |पुष्प पर्ण फलानि आशु मुमुचुः पुष्प शालिनः || ५-१४-१६ विहम्ग सम्घैर् हीनाः ते स्कन्ध मात्र आश्रया द्रुमाः |बभूवुर् अगमाः सर्वे मारुतेन इव निर्धुताः 
|| ५-१४-१७ विधूत केशी युवतिर् यथा मृदित वर्णिका |निष्पीत शुभ दन्त ओष्ठी नखैर् दन्तैः च विक्षता || 
५-१४-१८तथा लान्गूल हस्तैः च चरणाभ्याम् च मर्दिता |बभूव अशोक वनिका प्रभग्न वर पादपा || ५-१४-१९ महा लतानाम् दामानि व्यधमत् तरसा कपिः |यथा प्रावृषि विन्ध्यस्य मेघ जालानि मारुतः || ५-१४-२० स तत्र मणि भूमीः च राजतीः च मनो रमाः |तथा कान्चन भूमीः च विचरन् ददृशे कपिः || ५-१४-२१ वापीः च विविध आकाराः पूर्णाः परम वारिणा |महा अर्हैर् मणि सोपानैर् उपपन्नाः ततः ततः || 
५-१४-२२मुक्ता प्रवाल सिकता स्फटिक अन्तर कुट्टिमाः |कान्चनैः तरुभिः चित्रैः तीरजैर् उपशोभिताः || ५-१४-२३
फुल्ल पद्म उत्पल वनाः चक्र वाक उपकूजिताः |नत्यूह रुत सम्घुष्टा हंस सारस नादिताः || ५-१४-२४दीर्घाभिर् द्रुम 
युक्ताभिः सरिद्भिः च समन्ततः |अम्ऱ्त उपम तोयाभिः शिवाभिर् उपसंस्कृताः || ५-१४-२५लता शतैर् अवतताः सन्तानक 
समावृताः |नाना गुल्म आवृत वनाः कर वीर कृत अन्तराः || ५-१४-२६ ततो अम्बु धर सम्काशम् प्रव्ऱ्द्ध शिखरम् गिरिम् |विचित्र कूटम् कूटैः च सर्वतः परिवारितम् 
|| ५-१४-२७शिला गृहैर् अवततम् नाना वृक्षैः समावृतम् |ददर्श कपि शार्दूलो रम्यम् जगति पर्वतम् || ५-१४-२८ ददर्श च नगात् तस्मान् नदीम् निपतिताम् कपिः |अन्काद् इव समुत्पत्य प्रियस्य पतिताम् प्रियाम् 
|| ५-१४-२९जले निपतित अग्रैः च पादपैर् उपशोभिताम् |वार्यमाणाम् इव क्रुद्धाम् प्रमदाम् प्रिय बन्धुभिः || 
५-१४-३०पुनर् आव्ऱ्त्त तोयाम् च ददर्श स महा कपिः |प्रसन्नाम् इव कान्तस्य कान्ताम् पुनर् उपस्थिताम् || ५-१४-३१ तस्य अदूरात् स पद्मिन्यो नाना द्विज गण आयुताः |ददर्श कपि शार्दूलो हनुमान् मारुत आत्मजः 
|| ५-१४-३२ कृत्रिमाम् दीर्घिकाम् च अपि पूर्णाम् शीतेन वारिणा |मणि प्रवर सोपानाम् मुख्ता सिकत शोभिताम् 
|| ५-१४-३३विविधैर् मृग सम्घैः च विचित्राम् चित्र काननाम् |प्रासादैः सुमहद्भिः च निर्मितैर् विश्व कर्मणा 
|| ५-१४-३४काननैः कॄत्रिमैः च अपि सर्वतः समलम्कृताम् | ये केचित् पादपाः तत्र पुष्प उपग फल उपगाः || ५-१४-३५सच् चत्राः सवितर्दीकाः सर्वे सौवर्ण 
वेदिकाः | लता प्रतानैः बहुभिः पर्णैः च बहुभिर् व्ऱ्ताम् || ५-१४-३६काञ्चनीम् शिंशुपाम् एकाम् ददर्श 
स महा कपिः |वृताम् हेममयूभिस्तु वेदिकाभिः समन्ततः || ५-१४-३७ सो अपश्यद् भूमि भागामः च गर्त प्रस्रवणानि च |सुवर्ण वृक्षान् अपरान् ददर्श शिखि सम्निभान् 
|| ५-१४-३८ तेषाम् द्रुमाणाम् प्रभया मेरोर् इव महा कपिः |अमन्यत तदा वीरः कान्चनो अस्मि इति वानरः || 
५-१४-३९ ताम् कान्चनैः तरु गणैर् मारुतेन च वीजिताम् |किन्किणी शत निर्घोषाम् दृष्ट्वा विस्मयम् आगमत् 
|| ५-१४-४० स पुष्पित अग्राम् रुचिराम् तरुण अन्कुर पल्लवाम् |ताम् आरुह्य महा वेगः शिंशपाम् पर्ण सम्व्ऱ्ताम् 
|| ५-१४-४१ इतो द्रक्ष्यामि वैदेहीम् राम दर्शन लालसाम् |इतः च इतः च दुह्ख आर्ताम् सम्पतन्तीम् यद्ऱ्च्चया 
|| ५-१४-४२ अशोक वनिका च इयम् दृढम् रम्या दुरात्मनः |चम्पकैः चन्दनैः च अपि बकुलैः च विभूषिता || ५-१४-४३ इयम् च नलिनी रम्या द्विज सम्घ निषेविता |इमाम् सा राम महिषी नूनम् एष्यति जानकी || ५-१४-४४ सा राम राम महिषी राघवस्य प्रिया सदा |वन संचार कुशला नूनम् एष्यति जानकी || ५-१४-४५ अथवा मृग शाव अक्षी वनस्य अस्य विचक्षणा |वनम् एष्यति सा च इह राम चिन्ता अनुकर्शिता || ५-१४-४६ राम शोक अभिसम्तप्ता सा देवी वाम लोचना |वन वास रता नित्यम् एष्यते वन चारिणी || ५-१४-४७ वने चराणाम् सततम् नूनम् स्पृहयते पुरा |रामस्य दयिता भार्या जनकस्य सुता सती|| ५-१४-४८ संध्या काल मनाः श्यामा ध्रुवम् एष्यति जानकी |नदीम् च इमाम् शिव जलाम् संध्या अर्थे वर वर्णिनी 
|| ५-१४-४९ तस्याः च अपि अनुरूपेयम् अशोक वनिका शुभा |शुभा या पार्थिव इन्द्रस्य पत्नी रामस्य सम्मिता 
|| ५-१४-५० यदि जिवति सा देवी तारा अधिप निभ आनना |आगमिष्यति सा अवश्यम् इमाम् शिव जलाम् नदीम् || ५-१४-५१ एवम् तु मत्वा हनुमान् महात्मा |प्रतीक्षमाणो मनुज इन्द्र पत्नीम् ||अवेक्षमाणः च ददर्श 
सर्वम् |सुपुष्पिते पर्ण घने निलीनः || ५-१४-५२ इत्यार्षे श्रीमद्रामायणे आदिकाव्ये सुन्दरक्स्स्ण्डे चतुर्दशः सर्गः स वीक्षमाणः तत्रस्थो मार्गमाणः च मैथिलीम् |अवेक्षमाणः च महीम् सर्वाम् ताम् अन्ववैक्षत 
	|| ५-१५-१ सन्तान कलताभिः च पादपैर् उपशोभिताम् |दिव्य गन्ध रस उपेताम् सर्वतः समलम्कृताम् || ५-१५-२
	ताम् स नन्दन सम्काशाम् मृग पक्षिभिर् आवृताम् |हर्म्य प्रासाद सम्बाधाम् कोकिल आकुल निह्स्वनाम् || ५-१५-३
	कान्चन उत्पल पद्माभिः वापीभिः उपशोभिताम् |बह्व आसन कुथा उपेताम् बहु भूमि गृह आयुताम् || ५-१५-४सर्व 
	ऋतु कुसुमैः रम्यैः फलवद्भिः च पादपैः |पुष्पितानाम् अशोकानाम् श्रिया सूर्य उदय प्रभाम् || ५-१५-५प्रदीप्ताम् 
	इव तत्रस्थो मारुतिः समुदैक्षत |निष्पत्र शाखाम् विहगैः क्रियमाणाम् इव असकृत् || ५-१५-६विनिष्पतद्भिः 
	शतशः चित्रैः पुष्प अवतंसकैः |आमूल पुष्प निचितैर् अशोकैः शोक नाशनैः || ५-१५-७पुष्प भार अतिभारैः च स्पृशद्भिर् 
	इव मेदिनीम् |कर्णिकारैः कुसुमितैः किंशुकैः च सुपुष्पितैः || ५-१५-८ स देशः प्रभया तेषाम् प्रदीप्त इव सर्वतः |पुम्नागाः सप्त पर्णाः च चम्पक उद्दालकाः तथा 
	|| ५-१५-९विवृद्ध मूला बहवः शोभन्ते स्म सुपुष्पिताः | शात कुम्भ निभाः केचित् केचिद् अग्नि शिख उपमाः || ५-१५-१०नील अन्जन निभाः केचित् तत्र 
	अशोकाः सहस्रशः | नन्दनम् विविध उद्यानम् चित्रम् चैत्ररथम् यथा || ५-१५-११अतिवृत्तम् इव अचिन्त्यम् दिव्यम् 
	रम्यम् श्रिया वृतम् |द्वितीयम् इव च आकाशम् पुष्प ज्योतिर् गण आयुतम् || ५-१५-१२पुष्प रत्न शतैः चित्रम् 
	पन्चमम् सागरम् यथा |सर्व ऋतु पुष्पैर् निचितम् पादपैर् मधु गन्धिभिः || ५-१५-१३नाना निनादैः उद्यानम् 
	रम्यम् मृग गणैर् द्विजैः |अनेक गन्ध प्रवहम् पुण्य गन्धम् मनो रमम् || ५-१५-१४ शैल इन्द्रम् इव गन्ध आढ्यम् द्वितीयम् गन्ध मादनम् |अशोक वनिकायाम् तु तस्याम् वानर 
	पुम्गवः || ५-१५-१५स ददर्श अविदूरस्थम् चैत्य प्रासादम् ऊर्जितम् |मध्ये स्तम्भ सहस्रेण स्थितम् कैलास 
	पाण्डुरम् || ५-१५-१६प्रवाल कृत सोपानम् तप्त कान्चन वेदिकम् |मुष्णन्तम् इव चक्षूम्षि द्योतमानम् इव 
	श्रिया || ५-१५-१७विमलम् प्रांशु भावत्वाद् उल्लिखन्तम् इव अम्बरम् | ततो मलिन सम्वीताम् राक्षसीभिः समावृताम् || ५-१५-१८उपवास कृशाम् दीनाम् निह्श्वसन्तीम् 
	पुनः पुनः |ददर्श शुक्ल पक्ष आदौ चन्द्र रेखाम् इव अमलाम् || ५-१५-१९ मन्द प्रख्यायमानेन रूपेण रुचिर प्रभाम् |पिनद्धाम् धूम जालेन शिखाम् इव विभावसोः || 
	५-१५-२० पीतेन एकेन सम्वीताम् क्लिष्टेन उत्तम वाससा |सपन्काम् अनलम्काराम् विपद्माम् इव पद्मिनीम् 
	|| ५-१५-२१ व्रीडिताम् दुह्ख सम्तप्ताम् परिम्लानाम् तपस्विनीम् |ग्रहेण अन्गारकेण एव पीडिताम् इव 
	रोहिणीम् || ५-१५-२२ अश्रु पूर्ण मुखीम् दीनाम् कृशाम् अननशेन च |शोक ध्यान पराम् दीनाम् नित्यम् दुह्ख परायणाम् 
	|| ५-१५-२३ प्रियम् जनम् अपश्यन्तीम् पश्यन्तीम् राक्षसी गणम् |स्व गणेन मृगीम् हीनाम् श्व गण अभिवृताम् 
	इव || ५-१५-२४ नील नाग आभया वेण्या जघनम् गतया एकया |नीलया नीरदापाये वनराज्या महीमिव || ५-१५-२५
	सुख अर्हाम् दुह्ख सम्तप्ताम् व्यसनानाम् अकोदिवाम् | ताम् समीक्ष्य विशाल अक्षीम् अधिकम् मलिनाम् कृशाम् || ५-१५-२६तर्कयाम् आस सीता इति कारणैः 
	उपपादिभिः | ह्रियमाणा तदा तेन रक्षसा काम रूपिणा || ५-१५-२७यथा रूपा हि दृष्टा वै तथा रूपा इयम् 
	अन्गना | पूर्ण चन्द्र आननाम् सुभ्रूम् चारु वृत्त पयो धराम् || ५-१५-२८कुर्वन्तीम् प्रभया देवीम् 
	सर्वा वितिमिरा दिशः |ताम् नील केशीम् बिम्ब ओष्ठीम् सुमध्याम् सुप्रतिष्ठिताम् || ५-१५-२९सीताम् पद्म 
	पलाश अक्षीम् मन्मथस्य रतिम् यथा | इष्टाम् सर्वस्य जगतः पूर्ण चन्द्र प्रभाम् इव || ५-१५-३०भूमौ सुतनुम् आसीनाम् नियताम् 
	इव तापसीम् | निःश्वास बहुलाम् भीरुम् भुजग इन्द्र वधूम् इव || ५-१५-३१शोक जालेन महता विततेन न राजतीम् 
	| संसक्ताम् धूम जालेन शिखाम् इव विभावसोः || ५-१५-३२ताम् स्मृतीम् इव संदिघ्दाम् ऋद्धिम् 
	निपतिताम् इव | विहताम् इव च श्रद्धाम् आशाम् प्रतिहताम् इव || ५-१५-३३स उपसर्गाम् यथा सिद्धिम् बुद्धिम् 
	सकलुषाम् इव | अभूतेन अपवादेन कीर्तिम् निपतिताम् इव || ५-१५-३४राम उपरोध व्यथिताम् रक्षो हरण कर्शिताम् 
	| अबलाम् मृग शाव अक्षीम् वीक्षमाणाम् ततः ततः || ५-१५-३५बाष्प अम्बु प्रतिपूर्णेन कृष्ण 
	वक्त्र अक्षि पक्ष्मणा |वदनेन अप्रसन्नेन निह्श्वसन्तीम् पुनः पुनः || ५-१५-३६ मल पन्क धराम् दीनाम् मण्डन अर्हाम् अमण्डिताम् |प्रभाम् नक्षत्र राजस्य काल मेघैः इव 
	आवृताम् || ५-१५-३७ तस्य संदिदिहे बुद्धिः मुहुः सीताम् निरीक्ष्य तु |आम्नायानाम् अयोगेन विद्याम् प्रशिथिलाम् 
	इव || ५-१५-३८ दुह्खेन बुबुधे सीताम् हनुमान् अनलम्कृताम् |संस्कारेण यथा हीनाम् वाचम् अर्थ अन्तरम् 
	गताम् || ५-१५-३९ ताम् समीक्ष्य विशाल अक्षीम् राज पुत्रीम् अनिन्दिताम् |तर्कयाम् आस सीता इति कारणैः 
	उपपादयन् || ५-१५-४० वैदेह्या यानि च अन्गेषु तदा रामो अन्वकीर्तयत् |तानि आभरण जालानि गात्र शोभीनि अलक्षयत् 
	|| ५-१५-४१सुकृतौ कर्ण वेष्टौ च श्व दम्ष्ट्रौ च सुसंस्थितौ |मणि विद्रुम चित्राणि हस्तेष्व् आभरणानि 
	च || ५-१५-४२श्यामानि चिर युक्तत्वात् तथा संस्थानवन्ति च | तानि एव एतानि मन्ये अहम् यानि रामो अन्वकीर्तयत् || ५-१५-४३तत्र यानि अवहीनानि तानि 
	अहम् न उपलक्षये |यानि अस्या न अवहीनानि तानि इमानि न संशयः || ५-१५-४४ पीतम् कनक पट्ट आभम् स्रस्तम् तद् वसनम् शुभम् |उत्तरीयम् नग आसक्तम् तदा दृष्टम् प्लवम् 
	गमैः || ५-१५-४५ भूषणानि च मुख्यानि दृष्टानि धरणी तले |अनया एव अपविद्धानि स्वनवन्ति महान्ति च || ५-१५-४६ इदम् चिर गृहीतत्वाद् वसनम् क्लिष्टवत्तरम् |तथा हि नूनम् तद् वर्णम् तथा श्रीमद् यथा 
	इतरत् || ५-१५-४७ इयम् कनक वर्ण अन्गी रामस्य महिषी प्रिया |प्रनष्टा अपि सती यस्य मनसो न प्रणश्यति || 
	५-१५-४८ इयम् सा यत् कृते रामः चतुर्भिः परितप्यते |कारुण्येन आनृशंस्येन शोकेन मदनेन च || ५-१५-४९
	स्त्री प्रनष्टा इति कारुण्याद् आश्रिता इति आनृशंस्यतः |पत्नी नष्टा इति शोकेन प्रियेति मदनेन च || ५-१५-५० अस्या देव्या यथा रूपम् अन्ग प्रत्यन्ग सौष्ठवम् |रामस्य च यथा रूपम् तस्य इयम् असित 
	ईक्षणा || ५-१५-५१ अस्या देव्या मनः तस्मिमः तस्य च अस्याम् प्रतिष्ठितम् |तेन इयम् स च धर्म आत्मा मुहूर्तम् 
	अपि जीवति || ५-१५-५२ दुष्करम् कुरुते रामो इमाम् मत्त काशिनीम् |सीताम् विना महा बाहुः मुहूर्तम् अपि जीवति 
	|| ५-१५-५३ एवम् सीताम् तदा दृष्ट्वा हृष्टः पवन सम्भवः |जगाम मनसा रामम् प्रशशंस च तम् प्रभुम् 
	|| ५-१५-५४ इत्यार्षे श्रीमद्रामायणे आदिकाव्ये सुन्दरकाण्डे पञ्चदशः सर्गः प्रशस्य तु प्रशस्तव्याम् सीताम् ताम् हरि पुम्गवः |गुण अभिरामम् रामम् च पुनः चिन्ता परो 
अभवत् || ५-१६-१ स मुहूर्तम् इव ध्यात्वा बाष्प पर्याकुलेक्षणः |सीताम् आश्रित्य तेजस्वी हनुमान् विललाप ह 
|| ५-१६-२ मान्या गुरु विनीतस्य लक्ष्मणस्य गुरु प्रिया |यदि सीता अपि दुह्ख आर्ता कालो हि दुरतिक्रमः 
|| ५-१६-३ रामस्य व्यवसायज्ञा लक्ष्मणस्य च धीमतः |न अत्यर्थम् क्षुभ्यते देवी गन्गा इव जलद आगमे || 
५-१६-४ तुल्य शील वयो वृत्ताम् तुल्य अभिजन लक्षणाम् |राघवो अर्हति वैदेहीम् तम् च इयम् असित ईक्षणा 
|| ५-१६-५ ताम् दृष्ट्वा नव हेम आभाम् लोक कान्ताम् इव श्रियम् |जगाम मनसा रामम् वचनम् च इदम् अब्रवीत् 
|| ५-१६-६ अस्या हेतोर् विशाल अक्ष्या हतो वाली महा बलः |रावण प्रतिमो वीर्ये कबन्धः च निपातितः || 
५-१६-७ विराधः च हतः सम्ख्ये राक्षसो भीम विक्रमः |वने रामेण विक्रम्य महा इन्द्रेण इव शम्बरः || 
५-१६-८ चतुर् दश सहस्राणि रक्षसाम् भीम कर्मणाम् |निहतानि जन स्थाने शरैर् अग्नि शिख उपमैः || ५-१६-९ करः च निहतः सम्ख्ये त्रिशिराः च निपातितः |दूषणः च महा तेजा रामेण विदित आत्मना || ५-१६-१० ऐश्वर्यम् वानराणाम् च दुर्लभम् वालि पालितम् |अस्या निमित्ते सुग्रीवः प्राप्तवान् लोक सत्कृतम् 
|| ५-१६-११ सागरः च मया क्रान्तः श्रीमान् नद नदी पतिः |अस्या हेतोर् विशाल अक्ष्याः पुरी च इयम् निरीक्षिता 
|| ५-१६-१२ यदि रामः समुद्रान्ताम् मेदिनीम् परिवर्तयेत् |अस्याः कृते जगत् च अपि युक्तम् इति एव मे 
मतिः || ५-१६-१३ राज्यम् वा त्रिषु लोकेषु सीता वा जनक आत्मजा |त्रैलोक्य राज्यम् सकलम् सीताया न आप्नुयात् 
कलाम् || ५-१६-१४ इयम् सा धर्म शीलस्य जनकस्य महात्मनः |सुता मैथिलराजस्य सीता भर्तृदृढ व्रता || ५-१६-१५ उत्थिता मेदिनीम् भित्त्वा क्षेत्रे हल मुख क्षते |पद्म रेणु निभैः कीर्णा शुभैः केदार पांसुभिः 
|| ५-१६-१६ विक्रान्तस्य आर्य शीलस्य सम्युगेषु अनिवर्तिनः |स्नुषा दशरथस्य एषा ज्येष्ठा राज्ञो यशस्विनी 
|| ५-१६-१७ धर्मज्ञस्य कृतज्ञस्य रामस्य विदित आत्मनः |इयम् सा दयिता भार्या राक्षसी वशम् आगता || ५-१६-१८ सर्वान् भोगान् परित्यज्य भर्तृ स्नेह बलात् कृता |अचिन्तयित्वा दुह्खानि प्रविष्टा निर्जनम् 
वनम् || ५-१६-१९सम्तुष्टा फल मूलेन भर्तृ शुश्रूषणा परा |या पराम् भजते प्रीतिम् वने अपि भवने यथा || ५-१६-२०
सा इयम् कनक वर्ण अन्गी नित्यम् सुस्मित भाषिणी |सहते यातनाम् एताम् अनर्थानाम् अभागिनी || ५-१६-२१ इमाम् तु शील सम्पन्नाम् द्रष्टुम् इच्चति राघवः |रावणेन प्रमथिताम् प्रपाम् इव पिपासितः 
|| ५-१६-२२ अस्या नूनम् पुनर् लाभाद् राघवः प्रीतिम् एष्यति |राजा राज्य परिभ्रष्टः पुनः प्राप्य इव 
मेदिनीम् || ५-१६-२३ काम भोगैः परित्यक्ता हीना बन्धु जनेन च |धारयति आत्मनो देहम् तत् समागम कान्क्षिणी || ५-१६-२४ न एषा पश्यति राक्षस्यो न इमान् पुष्प फल द्रुमान् |एकस्थ हृदया नूनम् रामम् एव अनुपश्यति 
|| ५-१६-२५ भर्ता नाम परम् नार्या भूषणम् भूषणाद् अपि |एषा हि रहिता तेन शोभन अर्हा न शोभते || ५-१६-२६ दुष्करम् कुरुते रामो हीनो यद् अनया प्रभुः |धारयति आत्मनो देहम् न दुह्खेन अवसीदति || ५-१६-२७ इमाम् असित केश अन्ताम् शत पत्र निभ ईक्षणाम् |सुख अर्हाम् दुःखिताम् ज्~आत्वा मम अपि व्यथितम् 
मनः || ५-१६-२८ क्षिति क्षमा पुष्कर सम्निभ अक्षी |या रक्षिता राघव लक्ष्मणाभ्याम् |सा राक्षसीभिर् विकृत 
ईक्षणाभिः |सम्रक्ष्यते सम्प्रति वृक्ष मूले || ५-१६-२९ हिम हत नलिनी इव नष्ट शोभा |व्यसन परम्परया निपीड्यमाना |सह चर रहिता इव चक्र वाकी |
जनक सुता कृपणाम् दशाम् प्रपन्ना || ५-१६-३० अस्या हि पुष्प अवनत अग्र शाखाः |शोकम् दृढम् वै जनयति अशोकाः |हिम व्यपायेन च शीतरश्मिः 
|रभ्युत्थितो न एक सहस्र रश्मिः || ५-१६-३१ इति एवम् अर्थम् कपिर् अन्ववेक्ष्य |सीता इयम् इति एव निविष्ट बुद्धिः |संश्रित्य तस्मिन् 
निषसाद वृक्षे |बली हरीणाम् ऋषभः तरस्वी || ५-१६-३२ इत्यार्षे श्रीमद्रामायणे आदिकाव्ये सुन्दरकाण्डे षोडशः सर्गः ततः कुमुदषण्डाभो निर्मलम् निर्मलोदयः |प्रजगाम नभश्चन्द्रो हंसो नीलमिवोदकम् || ५-१७- १ साचिव्यमिव कुर्वन् स प्रभया निर्मलप्रभः |चन्द्रमा रश्मभिः शीतैः सिषेवे पवनात्मजम् || ५-१७-२ स ददर्श ततः सीताम् पूर्णचन्द्रनिभाननाम् |शोकभारैरिव न्यस्तां भारैर्नावमिवाम्भसि || ५-१७-३ दिदृक्षमाणो वैदेहीम् हनुमान् मारुतात्मजः |स ददर्शाविदूरस्था राक्षसीर्घोरदर्शनाः || ५-१७-४
एकाक्षीमेककर्णाम् च कर्णप्रावरणाम् तथा |अकर्णाम् शङ्कुकर्णाम् च मस्तकोच्छ्वासनासिकाम् || ५-१७-५अतिकायोत्तमाङ्गीं 
च तनुदीर्घशिरोधराम् |ध्वस्तकेशीम् तथाकेशीम् केशकम्बलधारिणीम् || ५-१७-६लम्बकर्णललाटाम् च लम्बोदरपयोधराम् 
|लम्बोष्ठीं चुबुकोष्ठीं च लम्बास्याम् लम्बजानुकाम् || ५-१७-७ह्रस्वाम् दीर्घाम् च कुब्जाम् विकटाम् वामनां 
तथा |करालाम् भुग्नवक्त्राम् च पिङ्गाक्षीम् विकृताननाम् || ५-१७-८ विकृताः पिङ्गलाः कालीः क्रोधनाः कलहप्रियाः |कालायसमहाशूलकूटमुद्गधारिणीः || ५-१७-९वराहमृगशार्दूलमहिषाजशिवामुखीः 
|गजोष्ट्र हयपादीश्च निखातशिरसोपराः || ५-१७-१०एकहस्तैकपादाश्च खरकर्ण्यश्वकर्णिकाः |गोकर्णीर्हस्तिकर्णीईश्च 
हरिकर्णीस्तथापराः || ५-१७-११अतिनासाश्च तिर्यङ्नासा अनासिकाः |गजनन्निभनासाश्च ललाटोच्च्वासनासिकाः || ५-१७-१२
हस्तिपादा महापादा गोपादाः पादचूळिकाः |अतिमात्रशिरोग्रीवा अतिमात्रकुचोदरीः || ५-१७-१३अतिमात्रस्यनेत्राश्च 
दीर्घजिह्वानखास्तथा |अजामुखीर्हस्तिमुखीर्गोमुखाः सूकरीमुखीः || ५-१७-१४हयोष्ट्रखरवक्त्राश्च राक्षसीर्घोरदर्शनाः 
|शूलमुद्गरहस्ताश्च क्रोधनाः कलहप्रियाः || ५-१७-१५कराळा धूम्रकेशीश्च राक्षसीर्विकृताननाः |पिबन्तीः 
सततं पानं सदा मां ससुराप्रियाः || ५-१७-१६मांसशोणितदिग्धाङ्गीर्मांसशोणितभोजनाः |ता ददर्श कपिश्रेष्ठो रोमहर्षणदर्शनाः 
|| ५-१७-१७स्कन्धवन्तमुपासीनाः परिवार्य वनस्पतिम् | तस्याधस्ताच्च ताम् देवीम् राजपुत्रीमनिन्दिताम् || ५-१७-१८लक्षयामास लक्ष्मीवान् हनुमान् 
जन्कात्मजाम् | निष्प्रभाम् षोकसन्तप्ताम् मलसम्कुलमूर्धजाम् || ५-१७-१९क्षीणपुण्याम् च्युताम् भूमौ ताराम् 
निपतितामिव | चारित्रव्यपदेशाड्यां भर्तृदर्शनदुर्गताम् || ५-१७-२०भूषणैरुत्तमोर्हीनाम् भर्तृवात्सल्यभूषणाम् 
| राक्षसाधिपसम्रुद्धाम् बन्धुभिश्च विना कृताम् || ५-१७-२१वियूथाम् सिम्हसम्रुद्धाम् बद्धाम् 
गजवधूमिव | चन्द्ररेखाम् पयोदान्ते शारदाब्रैरिवावृताम् || ५-१७-२२क्लिष्टरूपामसंस्पर्शादयुक्तामिव वल्लकीम् 
| स ताम् भर्तवशे युक्तामयुक्ताम् राक्षसीवशे || ५-१७-२३अशोकवनिकामध्ये शोकसागरमाप्लुताम् | ताभिः परिवृताम् तत्र सग्रहामिव रोहिणीम् || ५-१७-२४ददर्श हनुमान् देवीम् लतामकुसुमामिव | सा मलेन च दिग्धाङ्गीवपुषा चाप्यलंकृता || ५-१७-२५मृणाली पङ्कदिग्धेव विभाति च न भाति च | मलिनेन तु वस्त्रेण परिक्लिष्टेन भामिनीम् || ५-१७-२६संवृताम् मृगशाबाक्षीं ददर्श हनुमान् 
कपिः |ताम् देवीं दीनवदनामदीनां भर्तृतेजसा || ५-१७-२७रक्षिताम् स्वेन शीलेन सीतामसितलोचनाम् | ताम् दृष्ट्वा हनुमान् सीताम् मृगशाबनिभेक्षणाम् |मृगकन्यामिव त्रस्ताम् वीक्षमाणाम् समन्ततः 
|| ५-१७-२८दहन्तीमिव निःश्वासैर्वृक्षान् पल्लवधारिणः |सम्घातमिव शोकानाम् दुःखस्योर्मिमिवोथिताम् || ५-१७-२९ ताम् क्षमां सुविभक्ताङ्गीं विनाभरणशोभिनीम् |प्रहर्षमतुलम् लेभे मारुतिः प्रेक्ष्य मैथिलीम् 
|| ५-१७-३० हर्षजानि च सोऽश्रूणि ताम् दृष्ट्वा मदिरेक्षणाम् |मुमुचे हनुमांस्तत्र नमश्चक्रे च राघवम् 
|| ५-१७-३१ नमस्कृत्वा रामाय लक्ष्मणाय च वीर्यवान् |सीतादर्शनसम्हृष्टो हनुमान् सम्वृतोऽभवत् || ५-१७-३२ इत्यार्षे श्रीमद्रामायणे आदिकाव्ये सुन्दरकाण्डे सप्तदशः सर्गः तथा विप्रेक्षमाणस्य वनम् पुष्पितपादपम् |विचिन्वतश्च वैदेहीम् किंचिच्चेषा निशाभवत् || ५-१८-१ षडङ्गवेदविदुषाम् क्रतुप्रवरयाजिनाम् |शुश्राव ब्रह्मघोषान् स विरात्रे ब्रह्मरक्षसाम् || 
५-१८-२ अथ मङ्गलवादित्रशब्दैः श्रुतिमनोहरैः |प्रबुध्यत महाबाहुर्दशग्रीवो महाबलः || ५-१८-३ विबुध्य तु यथाकालम् राक्षसेन्द्रः प्रतापवान् |स्रस्तमाल्याम्बरधरो वैदेहीमन्वचिन्तयात् 
|| ५-१८-४ भृशं नियुक्तस्तस्याम् च मदनेन मदोत्कटः |न स तं राक्षसः कामं शशाकात्मनि गूहितुम् || ५-१८-५ स सर्वाभरणैर्युक्तो बिभच्छ्रियमनुत्तमाम् |तां नगैर्बहुभिर्जुष्टाम् सर्वपुष्पफलोपगैः || 
५-१८-६ वृतां पुष्करिणीभिश्च नानापुष्पोपशोभिताम् |सदामदैश्च विहगैर्विचित्राम् परमाद्भुताम् || 
५-१८-७ ईहामृगैश्च विविधैर्जुष्टां डृष्टिमनोहरैः |वीथीः संप्रेक्षमाणश्च मणिकाञ्चनतोरणाः || ५-१८-८
नानामृगगणाकीर्णां फलैः प्रपतितैर्वृताम् |अशोकवनकामेव प्राविशत्संततद्रुमाम् || ५-१८-९ अङ्गनाशतमात्रं तु तं व्रजन्तमनुव्रजत् |महेन्द्रमिव पौलस्त्यम्ं देवगन्धर्वयोषितः || ५-१८-१० दीपिकाः काञ्चनीः काश्चिज्जगृहुस्तत्र योषितः |वालव्यजनहस्ताश्च तालवृन्तानि चापराः || ५-१८-११ काञ्चनैरपि भृङ्गारैर्जह्रुः सलिलमग्रतः |मण्डलागान् ब्रुसींश्चापि गृह्यान्याः पृष्ठतो ययुः 
|| ५-१८-१२ काचिद्रत्नमयीं स्थालीं पूर्णां पानस्य ब्राजतम् |दक्षिणा दक्षिणेनैव तदा जग्राह पाणिना || 
५-१८-१३ राजहंसप्रतीकाशं चत्रं पूर्णशशिप्रभम् |सौवर्णदण्डमपरा गृहीत्वा पृष्ठतो ययौ || ५-१८-१४ निद्रामदपरीताक्ष्यो रावनस्योत्तमाः स्त्रियः |अनुजग्मुः पतिं वीरम् घनम् विद्युल्लता इव 
|| ५-१८-१५ व्याविद्धहारकेयूराः समामृदितवर्णकाः |समागळितकेशान्ताः सस्वेदवदनास्तथा || ५-१८-१६घोर्णन्त्यो 
मदशेषेण निद्रया च शुभाननाः |स्वेदक्लिष्टाङ्गकुसुमाः सुमाल्याकुलमूर्धजाः || ५-१८-१७प्रयान्तं नैरृतपतिं 
नार्यो मदिरलोचनाः |बहुमानाच्च कामाच्च प्रिया भार्यास्तमन्वयुः || ५-१८-१८ स च कामपराधीनः पतिस्तासां महाबलः |सीतासक्तमना मन्दो मन्दाञ्चितगतिर्बभौ || ५-१८-१९ ततः काञ्चीनिनादं च नूपुराणाम् च निस्वनम् |शुश्राव परमस्त्रीणां स कपिर्मारुतात्मजः || ५-१८-२० तं चाप्रतिमकर्माणमचिन्त्यबलपौरुषम् |द्वारदेशमनुप्राप्तं ददर्श हनुमान् कपिः || ५-१८-२१ दीपिकाभिरनेकाभिः समन्तादवभासितम् |गन्धतैलावसिक्ताभिर्द्रियमाणाभिरग्रतः || ५-१८-२२ कामदर्पमदैर्युक्तं जिह्मताम्रायतेक्षणम् |समक्षमिव कन्दर्पमपविद्धशरासनम् || ५-१८-२३ मथितामृतफेनाभमरजोवस्त्रमुत्तमम् |सलीलमनुकर्षन्तं विमुक्तं सक्तमङ्गदे || ५-१८-२४ तं पत्रविटपे लीनः अत्रपुष्पघनावृतह् |समीपमिव संक्रान्तं निध्यातुमुपचक्रमे || ५-१८-२५ अवेक्षमाणस्तु ततो ददर्श कपिकुञ्जरः |रूपयौवनसंपन्ना रावणस्य वरस्तियः || ५-१८-२६ ताभिः परिवृतो राजा सुरूपाभिर्महायशाः |तस्मृगद्विजसम्घष्टं प्रविष्टः प्रमदावनम् || ५-१८-२७ क्षीबो विचित्राभरणः शङ्कुकर्णो महाबलः |तेन विश्रवसः पुत्रः स दृष्टो राक्षसाधिपः || ५-१८-२८
वृतः परमनारीभिस्ताराभिरिव चन्द्रामाः |तं ददर्श महातेजास्तेजोवन्तं महाकपिः || ५-१८-२९ रावणोऽयम् महाबाहुरिति संचिन्त्य वानरः |अवप्लुतो महातेजा हनुमान्मारुतात्मजः || ५-१८-३० स तथाप्युग्रतेजाः सन्निर्धूतस्तस्य तेजसा |पत्रगुह्यान्तरे सक्तो हनुमान् संवृतोऽभवत् || 
५-१८-३१ स तामसितकेशान्तां सुश्रोणीं संहतस्तनीम् |दिदृक्षुरसितापाङ्गमुपावर्तत रावणः || ५-१८-३२ इत्यार्षे श्रीमद्रामायणे आदिकाव्ये सुन्दरकाण्डे अष्टादशः सर्गः तस्मिन्नेव ततः काले राजपुत्री त्वनिन्दिता |रूपयौवनसम्पन्नं भूषणोत्तमभूषितम् || ५-१९-१
ततो दृष्ट्वैव वैदेही रावणम् राक्षसाधिपम् |प्रावेपत वरारोहा प्रवाते कदली यथा || ५-९-२ आच्छाद्योदरमूरुभ्यां बाहुभ्यां च पयोधरौ |उपविष्टा विशालाक्षी रुदन्ती वरवर्णिनी || ५-१९-३ दशग्रीवस्तु वैदेहीम् रक्षितां राक्षसीगणैः |ददर्श दीनाम् दुःखार्तां नावं सन्नामिवार्णवे 
|| ५-१९-४ असंवृतायामासीनाम् धरण्याम् संशितव्रताम् |चिनां प्रपतितां भूमौ शाखामिव वनस्पतेः || ५-१९-५ मलमण्डनचित्राङ्गीम् मण्डनार्हाममण्डिताम् |मृणाली पङ्कदिग्धेव विभाति न विभाति च || ५-१९-६ समीपम् राजसिम्हस्य रामस्य विदितात्मनः |सङ्कल्पहयसम्युक्तैर्यान्तीमिव मनोरथैः || ५-१९-७ शुष्यन्तीम् रुदतीमेकां ध्यानशोकपरायणाम् |दुःखस्यान्तमपश्यन्तीं रामां राममनुव्रताम् || 
५-१९-८ चेष्टमानां तथाविष्टां पन्नगेन्द्रवधूमिव |धूप्यमानाम् ग्रहेणेव रोहिणीं धूमकेतुना || ५-१९-९ वृत्तशीलकुले जातामाचारवति धार्मिके |पुनः संस्कारमापन्नां जातामिव च दुष्कुले || ५-१९-१० अभूतेनापवादेन कीर्तीम् निपतितामिव |अम्नायानामयोगेन विद्यां प्रशिथिलामिव || ५-१९-११ सन्नामिव महाकीर्तिं श्रद्धामिव विमानिताम् |प्रज्ञामिव परिक्षीणामाशां प्रतिहतामिव || ५-१९-१२ आयतीमिव विध्वस्तामाज्ञां प्रतिहतामिव |दीप्तामिव दिशं काले पूजामपहृतामिव || ५-१९-१३ पद्मिनीमिव विध्वस्तां हतशूरां चमूमिव |प्रभामिव तमोध्वस्तामुपक्षीणामिवापगाम् || ५-१९-१४ वेदीमिव परामृष्टां शान्तामग्निशिखामिव |पौर्णमासीमिव निशां राहुग्रस्तेन्दुमण्डलाम् || ५-१९-१५ उत्कृष्टपर्णकमलां वित्रासितविहङ्गमाम् |हस्तिहस्तपरामृष्टमाकुलां पद्मिनीमिव || ५-१९-१६ पतिशोकातुरां शुष्कां नदीं विस्रावितामिव |परया मृजया हीनाम् कृष्णपक्षनिशामिव || ५-१९-१७ सुकुमारीम् सुजाताङ्गीं रत्न गर्भगृहोचिताम् |तप्यमानामिवोष्णेन मृणालीमचिरोद्धृताम् || ५-१९-१८ गृहीतामाळितां स्तम्भे यूथपेन विनाकृताम् |निःश्वसन्तीं सुदुःखार्तां गजराजवधूमिव || ५-१९-१९ एकया दीर्घया वेण्या शोभमानामयत्नतः |नीलया नीरदापाये वनराज्या महीमिव || ५-१९-२० उपवासेन शोकेन ध्यानेन च भयेन च |परिक्षीणां कृशां दीनामल्पाहारां तपोधनाम् || ५-१९-२१ आयाचमानाम् दुःखार्तां प्राञ्जलिं देवतामिव |भावेन रघुमुख्यस्य दशग्रीवपराभवम् || ५-१९-२२ समीक्षमाणां रुदतीमनिन्दितां |सुपक्ष्मताम्रायतशुक्ललोचनाम् |अनुव्रतां राममतीव मैथिलीं 
|प्रलोभयामास वधाय रावणः || ५-१९-२३ इत्यार्षे श्रीमद्रामायणे आदिकाव्ये सुन्दरकाण्डे एकोनविंशः सर्गः स ताम् परिवृतां दीनां निरानन्दां तपस्विनीम् |साकारैर्मधुरैर्वाक्यैर्न्यदर्शयत रावणः || 
५-२०-१ मां दृष्ट्वा नागनासोरु गूहमाना स्तनोदरम् |अदर्शनमिवात्मानं भयान्नेतुं त्वमिच्चसि || ५-२०-२ कामये त्वाम् विशालाक्षि बहुमन्यस्व मां प्रिये |सर्वाङ्गगुणसम्पन्ने सर्वलोकमनोहरे || ५-२०-३ नेह केचिन्मनुष्या वा राक्षसाः कामरूपिणः |व्यपसर्पतु ते सीते भयम् मत्तः समुत्थितम् || ५-२०-४ स्वधर्मो रक्षसां भीरु सर्वथैव न संशयः |गमनं वा परस्त्रीणाम् हरणम् सम्प्रमथ्य वा || ५-२०-५ एवं चैतदकामां तु न त्वां स्प्रक्ष्यामि मैथिलि |कामम् कामः शरीरे मे यथाकामं प्रार्तताम् 
|| ५-२०-६ देवि नेह भयम् कार्यम् मयि विश्वसिहि प्रिये |प्रणयस्व च तत्वएन मैवम् भूः शिकलालसा || ५-२०-७ एकवेणी धराशय्या ध्यानं मलिनमम्बरम् |अस्थानेऽप्युपवासश्च नैतान्यौपयिकानि ते || ५-२०-८ विचित्राणि च माल्यानि चन्दनान्यगरूणि च |विविधानि च वासांसि द्व्यान्याभरणानि च || ५-२०-९
महार्हणि च पानानि शयनान्यासनानि च |गीतम् नृत्तं च वाद्यं च लभ मं प्राप्य मैथिलि || ५-२०-१० स्त्रीरत्नमसि मैवम् भूः कुरु गात्रेषु भूषणम् |मां प्राप्य हि कथम् नु स्यास्त्वमनर्हा सुविग्रहे 
|| ५-२०-११ इदम् ते चारु सम्जातम् यौवनम् व्यतिवर्तते |यदतीतं पुनर्नैति स्रोतः शीघ्रमपामिव || ५-२०-१२ त्वां कृत्वोपरतो मन्ये रूपकर्ता स विश्वसृक् |न हि रूपोपमा त्वन्या तवास्ति शुभदर्शने || 
५-२०-१३ त्वाम् समाअसाद्य वैदेहि रूपयौवनशालिनीम् |कः पुमानतिवर्तेत साक्षादपि पितामहः || ५-२०-१४ यद्यत्पश्यामि ते गात्रम् शीतांशुसदृशानने |तस्मिंस्तस्मिन् पृधुश्रोणि चक्षुर्मम निबध्यते 
|| ५-२०-१५ भव मैथिलि भाया मे मोहमेनम् विसर्जय |बह्वीनामुत्तमस्त्रीणामाहृतानामितस्ततः || ५-२०-१६
सर्वापामेव भद्रं ते ममाग्रमहिषी भव | लोकेभो यानि रत्नानि सम्प्रमथ्याहृतानि वै || ५-२०-१७तानि मे भीरु सर्वाणि राज्यम् चैतदहं 
च ते | विजित्य पृथिवीं सर्वां नानानगरमालिनीम् || ५-२०-१८जनकाय प्रदास्यामि तव हेतोर्विलासिनि | नेह पश्यामि लोकेऽन्यम् यो मे प्रतिबलो भवेत् || ५-२०-१९पश्य मे सुमहद्वीर्यमप्रतिद्वन्द्वमाहवे 
| असकृत्सम्युगे भग्ना मया विमृदितध्वजाः || ५-२०-२०अशक्ताः प्रत्यनीकेषु स्थातुं मम सुरासुराः 
| इच्छ मां क्रियतामद्य प्रतिकर्म तवोत्तमम् || ५-२०-२१सप्रभाण्यवसज्यन्तां तवांगे भूषणानि 
च |साधु पश्यामि ते रूपम् सम्युक्तं प्रतिकर्मणा || ५-२०-२२ प्रतिकर्माभिसम्युक्ता दाक्षिण्येन वरानने |भुम्क्ष्व भोगान्यथाकामं पिब भीरु रमस्व च || 
५-२०-२३ यथेच्छम् च प्रयच्छ त्वं पृथिवीम् वा धनानि च |ललस्व मयि विस्रब्धा धृष्टमाज्ञापयस्व च || 
५-२०-२४ मत्र्पसादाल्ललन्त्याश्च ललन्तां बान्धवास्तव |बुद्धिं ममानुपश्य त्वम् श्रियम् भद्रे यशश्च 
मे || ५-२०-२५ किं करिष्यसि रामेण सुभगे चीरवाससा |निक्षिप्तविजयो रामो गतश्रीर्वनगोचरः || ५-२०-२६व्रती 
स्थण्डिलशायी च शङ्के जीवति वा न वा | न हि वैदेहि रांस्त्वां द्रष्टुं वा प्युपलस्स्यते || ५-२०-२७पुरोबलाकैरसितैर्मे घोर्ज्योत्स्नामिवावृताम् 
| न चापि मम हस्तात्त्वां प्राप्तुमर्हति राघवः || ५-२०-२८हिरण्यकशिपुः कीर्तिमिन्द्रहस्तगतामिव 
| चारुस्मिते चारुदति चारुनेत्रे विलासिनि || ५-२०-२९मनो हरसि मे भीरु सुपर्णः पन्न्गं यथा 
| क्लिष्टकौशेयवसनाम् तन्वीमप्यनलम्कृताम् || ५-२०-३०त्वां दृष्ट्वा स्वेषु दारेषु रतिं नोपलभाम्यहम् 
| अन्तः पुरविनासिन्यः स्त्रियः सर्वगुणान्विताः || ५-२०-३१यावन्त्यो मम सर्वासामैश्वरम् कुरु 
जानकि | मम ह्यसितकेशान्ते त्रैलोक्यप्रवराः स्त्रियः || ५-२०-३२तास्त्वां परिचरिष्यन्ति श्रियमप्सरसो 
यथा | यानि वैश्रवणे सुभ्रु रत्नानि च धनानि च || ५-२०-३३तानि लोकांश्च सुश्रोणि मां च भुम्क्ष्व 
यथासुखम् | न रामस्तपसा देवि न बलेन विक्रमैः || ५-२०-३४न धनेन मया तुल्यस्तेजसा यशसापि वा | पिब विहर रमस्व भुंक्ष्व भोगान् |धननिचौअम् प्रदिशामि मेदिनीम् च |मयि लल ललने यथासुखम् 
त्वम् |त्वयि च समेत्य ललन्तु बान्धव्वस्ते || ५-२०-३५ कनकविमलहारभूषिताङ्गी |विहर मया सह भीरु काननानि || ५-२०-३६ इत्यार्षे श्रीमद्रामायणे आदिकाव्ये सुन्दरकाण्डे विम्षः सर्गः तस्य तद्वचनम् श्रुत्वा सीता रौद्रस्य रक्षसः |आर्ता दीनस्वरा दीनम् प्रत्युवाच ततः शनैः 
|| ५-२१-१ दुःखार्ता रुदती सीता वेपमाना तपस्विनी |चिन्तयन्ती वरारोह पतिमेव पतिव्रता || ५-२१-२
तृणमन्तरतः कृत्वा प्रत्युवाच शुचिस्मिता | निवर्तय मनो मत्तः स्वजने क्रियतां मनः || ५-२१-३न मां प्रार्थयितुं युक्तं सुसिद्धिमिव पापकृत् 
| अकार्यम् न मया कार्यमेकपत्न्या विगर्हितम् || ५-२१-४कुलम् सम्प्राप्तया पुण्यम् कुले महति 
जातया | एवमुक्त्वा तु वैदेही रावणम् तम् यशस्विनी || ५-२१-५रावणम् पृष्ठतः कृत्वा भूयो वचनम्ब्रवीत् 
| वाहमौपयिकी भार्या परभार्या सती तव || ५-२१-६साधु धर्ममवेक्षस्व साधु साधुव्रतम् चर | यथा तव तथान्येषां दारा रक्ष्या विशाचर || ५-२१-७आत्मानमुपमां कृत्वा स्वेषु दारेषु रम्यताम् 
| अतुष्टं स्वेषु दारेषु चपलम् चलितेन्द्रियम् || ५-२१-८नयन्ति निकृतिप्रज्ञं परदाराः पराभवम् 
| इह सन्तो न वा सन्ति सतो वा नानुवर्तसे || ५-२१-९तथाहि विपरीता ते बुद्धिराचारवर्जिता | वचो मिथ्याप्रणीतात्मा पथ्यमुक्तं विचक्षणैः || ५-२१-१०राक्षसानामभावाय त्वम् वा न व्रतिपद्यसे 
| आकृतात्मानमासाद्य राजानमनये रतम् || ५-२१-११समृद्धानि विनश्यन्ति राष्ट्राणि नगराणि च |
तथेयम् त्वाम् समासाद्य लङ्का रत्नौघसम्कुला || ५-२१-१२अपराधात्तवैकस्य वचिराद्विनशिष्यति | स्वकृतैर्हन्यमानस्य आवणादीर्घदर्शिनः || ५-२१-१३अभिनन्दन्ति भूतानि विनाशे पापकर्मणः | एवं त्वां पापकर्माणम् वक्ष्यन्ति निकृता जनाः || ५-२१-१४दिष्ट्यैतद् व्यसनं प्राप्तो रौद्र 
इत्येव हर्षिताः | शक्या लोभयितुं नाहमैश्वर्येण धनेन वा || ५-२१-१५अनन्या राघवेणाहं भास्करेण प्रभा यथा | उपधाय भुजम् तस्य लोकनाथस्य सत्कृतम् || ५-२१-१६कथम् नामोपधास्यामि भुजमन्यस्य कस्य चित् 
| अहमौपयीकी भार्या तस्यैव वसुधापतेः || ५-२१-१७व्रतस्नातस्य विप्रस्य विद्येव विदितात्मनः 
| साधु रावण रामेण मां समानय दुःखिताम् || ५-२१-१८वने वाशितया सार्थम् करेण्वेव गजाधिपम् | मित्रमौपयिकम् कर्तुम् रामः स्थानम् परीप्सता || ५-२१-१९वधम् चानिच्छता घोरं त्वयासौ पुरुषर्षभः 
| विदितः स हि धर्मज्ञः शरणागतवत्सलः || ५-२१-२०तेन मैत्री भवतु ते यदि जीवितुमिच्चसि | प्रसादयस्व त्वं चनं शरणागतवत्सलम् || ५-२१-२१मां चास्मै नियतो भूत्वा निर्यातयितुमर्हसि 
| एवम् हि ते भवेत्स्वस्ति सम्प्रदाय रघूत्तमे || ५-२१-२२अन्यथा त्वम् हि कुर्वणो वधम् प्राप्स्यसि 
रावण | वर्जयेद्वज्रमुत्सृष्टं वर्जयेदन्तकश्चिरम् || ५-२१-२३त्वद्विधम् तु न स क्रुद्धो लोकनाथः 
स राघवः | रामस्य धनुषः शब्दं श्रोष्यसि त्वं महास्वनम् || ५-२१-२४शतक्रतुविसृष्टस्य निर्घोषमशनेरिव 
| इह शीग्रं सुपर्वाणो ज्वलितास्य इवोरगाः || ५-२१-२५इषवो निपतिष्यन्ति रामलक्ष्मणलक्षणाः | रक्षांसि परिनिघ्नस्तः पुर्यामस्यां समन्ततः || ५-२१-२६असम्पातं करिष्यन्ति पतन्तः कङ्कवाससः 
| राक्षसेन्द्रमहासर्पान् स रामगरुडो महान् || ५-२१-२७उद्धरिष्यति वेगेन वैनतेय इवोरगान् | अपनेष्यति मां भर्ता त्वत्तः शीघ्रमरिन्दमः || ५-२१-२८असुरेभ्यः श्रियं दीप्तां विष्णुस्त्रिभिरिव 
क्रमैः | जनस्थाने हतस्थाने निहते रक्षसां बले || ५-२१-२९अशक्तेन त्वया रक्षः कृतमेतदसाधु वै | अश्रमम् तु तयोः शून्यं प्रविश्य नरसिम्हयोः || ५-२१-३०गोचरं गतयोर्र्भात्रोरपनीता त्वयाधम 
| न हि गन्धमुपाघ्राय रामलक्ष्मणयोस्त्वया || ५-२१-३१शक्यं संदर्शने स्थातुं शुना शार्दूलयोरिव 
| तस्य ते विग्रहे ताभ्यां युगग्रहणमस्थिरम् || ५-२१-३२वृत्रस्येवेन्द्रबाहुभ्यां बाहोरेकस्य 
विग्रहे | क्षिप्रं तव स नाथो मे रामः सौमित्रिणा सह || ५-२१-३३तोयमल्पमिवादित्यः प्रानानादास्यते शरैः 
| गिरिं कुबेरस्य गतोऽथवालयम् |सभां गतो वा वरुणस्य राज्ञः |असंशयं दाशरथेर्न मोक्ष्यसे 
|महाद्रुमः कालहतोऽशनेरिव || ५-२१-३४ इत्यार्षे श्रीमद्रामायणे आदिकाव्ये सुन्दरकाण्डे एकविंशः सर्गः सीताय वचनं श्रुत्वा परुषं राक्षसेश्वरः |प्रत्युवाच ततः सीतां विप्रियं प्रियदर्शनम् || 
५-२२-१ संनियच्चति मे क्रोधं त्वयि कामः समुत्थितः |द्रवतोऽमार्गमासाद्य हयानिव सुसारथिः || ५-२२-३ वामः कामो मनुष्याणाम् यस्मिन् किल निबध्यते |जने तस्मिंस्त्वनुक्रोशः स्नेहश्च किल जायते 
|| ५-२२-४ एतस्मात्कारणान्न त्वां घातयामि वरानने |वधार्हमवमानार्हां मिथ्याप्रव्रजिते रताम् || ५-२२-५ परुषाणीह वाक्यानि यानि यानि ब्रवीषि माम् |तेषु तेषु वधो युक्तस्तव मैथिलि दारुणः || ५-२२-६ एकमुक्त्वा तु विअदेशीं रावणो राक्षसाधिपः |क्रोधसंरम्भसम्युक्तः सीतामुत्तरमब्रवीत् || ५-२२-७ द्वौ मासौ रक्षितव्यौ मे योऽवधिस्ते मया कृतः |ततः शयनमारोह मम त्वं वरवर्णिनि || ५-२२-८ ऊर्ध्वं द्वाभ्यां तु मासाभ्यां भर्तारम् मामनिच्चतीम् |मम त्वां प्रातराशार्थमालभन्ते महानसे 
|| ५-२२-९ तां तर्ज्यमानां सम्प्रेक्ष्य राक्षसेन्द्रेण जानकीम् |देवगन्धर्वकन्यास्ता विषेदुर्विकृतेक्षणाः 
|| ५-२२-१० औष्ठप्रकारैरपरा वक्त्रनेत्रैस्तथापराः |सीतामाश्वासयामासुस्तर्जितां तेन रक्षसा || ५-२२-११ ताभिराश्वासिता सीता रावणम् राक्षसाधिपम् |उवाचात्महितं वाक्यं वृत्तशौण्डीर्यगर्वितम् || 
५-२२-१२ नूनम् न ते जनः कश्चिदस्ति निःश्रेयसे स्थितः |निवारयति यो न त्वां कर्मणोऽस्माद्विगर्हितात् 
|| ५-२२-१३ मां हि धर्मात्मनः पत्नीं शचीमिव शचीपतेः |त्वदन्यस्त्रिषु लोकेषु प्रार्थयेन्मनसापि कः || 
५-२२-१४ राक्षसाधम रामस्य भार्याममिततेजसः |उक्तवानसि यत्पापं क्व गतस्तस्य मोक्ष्यसे || ५-२२-१५ यथा दृप्तश्च मातङ्गः शशश्च सहितौ वने |तथा द्विरदवद्रामस्त्वं नीच शशवत् स्मृतः || ५-२२-१६ स त्वमिक्ष्वाकुनाथम् वै क्षिपन्निह न लज्जसे |चक्षुषोर्विषयम् तस्य न तावदुपगच्छसि || ५-२२-१७ इवे ते नयने क्रूते विरूपे कृष्णपिङ्गले |क्षितौ न पतिते कस्मान्मामनार्य निरीक्षतः || ५-२२-१८ तस्य धर्मात्मनः पत्नीं स्नुषां दशरथस्य च |कथं व्याहरतो मां ते न जिह्वा व्यवशीर्यते || 
५-२२-१९ असंदेशात्तु रामस्य तपसश्चामपालनात् |न त्वां कुर्मि दशग्रीव भस्म भर्मार्ह तेजसा || ५-२२-२० नापहर्तुमहं शक्या त्वया रामस्य धीमतः |विधिस्तव वधार्थाय विहितो नात्र संशयः || ५-२२-२१ शूरेण धनदभ्रात्रा बलैः समुदितेन च |अपिह्य रामं कस्माद्धि दारचौर्यं त्वया कृतम् || ५-२२-२२ सीताया वचनं श्रुत्वा रावणो राक्षसाधिपः |विनृत्य नयने क्रूरे जानकीमन्ववैक्षत || ५-२२-२३ नीलजीमूतसम्काशो महाभुजशिरोधरः |सिंहसत्त्वगतिः श्रीमान् दीप्त जिह्वग्रलोचनः || ५-२२-२४ चलाग्रमकुटप्रांशुश्चित्रमाल्यानुलेपनः |रक्तमाल्याम्बरधरस्तप्ताङ्गदविभूषणः || ५-२२-२५ श्रोणिसूत्रेण महता मेचकेन सुसम्वृतः |अमृतोत्पादनद्धेन भुजगेनेव मन्दरः || ५-२२-२६ ताभ्यां स परिपूर्णाभ्यां भुजाभ्यां राक्षसेश्वरः |शुशुभेऽचलसंकाशः शृङ्गाभ्यामिव मन्दरः 
|| ५-२२-२७ तरुणादित्यवर्णाभ्यां कुण्डलाभ्यां विभूषितः |रक्तपल्लवपुष्पाभ्यामशोकाभ्यामिवाचलः || ५-२२-२८ स कल्पवृक्षप्रतिमो वसन्त इव मूर्तिमान् |श्मशानचैत्यप्रतिमो भूषितोऽपि भयम्करः || ५-२२-२९ अवेक्षमाणो वैदेहीं कोपसम्रक्तलोचनः |उवाच रावणः सीतां भुजङ्ग इव निःश्वसन् || ५-२२-३० अनयेनाभिसम्पन्नमर्थहीनमनुव्रते |नाशयाम्यहमद्य त्वां सूर्यः सन्ध्यामिवौजसा || ५-२२-३१ इत्युक्त्वा मैथिलीम् राजा रावणः शत्रुरावणः |संदिदेश ततः सर्वा राक्षसीर्गोरदर्शनाः || ५-२२-३२ एकाक्षीमेककर्णां च कर्णप्रावरणां तथा |गोकर्णीं हस्तिकर्णीम् च लम्बकर्णीमकर्णिकाम् || ५-२२-३३
हस्तिपाद्यश्वपाद्यौ च गोपादीं पादचूळिकाम् |एकाक्षीमेकपादीं च पृथुपादीमपादिकाम् || ५-२२-३४अतिमात्रशिरोग्रीवामतिमात्रकुचोदरीम् 
|अतिमात्रास्यनेत्राम् च दीर्घजिह्वमजिह्विकाम् || ५-२२-३५अनासिकां सिम्हमुखीं गोमुखीम् सूकरीमुखीम् | यथा मद्वशगा सीता क्ष्प्रं भवति जानकी || ५-२२-३६तथा कुरुत राक्षस्यः सर्वाः क्षिप्रं समेत्य 
च | प्रतिलोमानुलोमैश्च सामदानादिभेदनैः || ५-२२-३७अवर्जयत वैदेहीं दण्डस्योद्यमनेन च | इति प्रतिसमादिश्य राक्षसेन्द्रः पुनः पुनः || ५-२२-३८काममन्युपरीतात्मा जानकीं पर्यतर्जयत् 
| उपगम्य ततः शीघ्रं राक्षसी धान्यमालिनी || ५-२२-३९परिष्वज्य दशग्रीवमिदं वचनमब्रवीत् | मया क्रीड महाराज सीतया किं तवानया || ५-२२-४०विवर्णया कृपणया मानुष्या राक्षसेश्वर | नूनमस्या महाराज न दिव्यान् भोगसत्तमान् || ५-२२-४१विदधात्यमरश्रेष्ठस्तव बाहुबलार्जितान् 
| अकामां कामयानस्य शरीरमुपतप्यते || ५-२२-४२इच्छन्तीं कामयानस्य प्रीतिर्भवति शोभना | एवमुक्तस्तु राक्षस्या समुत्क्षिप्तस्ततो बली || ५-२२-४३प्रहसन्मेघसम्काशो राक्षसः स न्यवर्तत 
| प्रस्थितः स दशग्रीवः कम्पयन्निव मेदिनीम् || ५-२२-४४ज्वलद्भास्करवर्णाभम् प्रविवेश निवेशनम् 
| देवगन्धर्वकन्याश्च नागकन्याश्च सर्वतः || ५-२२-४५परिवार्य दशग्रीवं विविशुस्तं गृहोत्तमम् 
| स मैथिलीं ध्रम परामवस्थितां |प्रवेपमानां परिभर्स्य रावणः |विहाय सीतां मदनेन मोहितः 
|स्वमेव वेश्म प्रविवेश भास्वरम् || ५-२२-४६ इत्यार्षे शीर्मद्रामायणे आदिकाव्ये सुन्दरकाण्डे द्वाविंशः सर्गः इत्युक्त्वा मैथिलीं राजा रावणः शत्रुरावणः |संदिश्य च ततः सर्वा राक्षसीर्निर्जगाम ह || 
५-२३-१ निष्क्रन्ते राक्षसेन्द्र तु पुनरन्तःपुरं गते |राक्षस्यो भीमरूपास्ताः सीतां समभिदुद्रुवुः 
|| ५-२३-२ ततः सीतामुपागम्य राक्षस्यः क्रोधमूर्चिताः |परं पुरुषया वाचा वैदेहीमिदमब्रवन् || ५-२३-३ पौलस्त्यस्य वरिष्ठस्य रावणस्य महात्मनः |दशग्रीवस्य भार्यात्वं सीते न बहुमन्यसे || ५-२३-४ ततस्वएकजटा नाम राक्षसी वाक्यमब्रवीत् |अमन्त्य्र क्रोधताम्राक्षी सीतां करतलोदरीम् || ५-२३-५ प्रजापतीनाम् षण्णं तु चतुर्थो यः प्रजापतिः |मानसो ब्रह्मणः पुत्रः पुलस्त्य इति विश्रुतः 
|| ५-२३-६ पुलस्त्यस्य तु तेजस्वी महार्षिर्मानसः सुतः |नाम्ना स विश्रवा नाम प्रजापतिसमप्रभः || ५-२३-७ तस्य पुत्रो विशालाक्षि रावणः शत्रुरावणः |तस्य त्वं राक्षसेन्द्रस्य भार्या भवितुमर्हसि 
|| ५-२३-८मयोक्तं चारुसर्वाङ्गि वाक्यम् किं नाममन्यसे | ततो हरिजटा नाम राक्षसी वाक्यमब्रवीत् || ५-२३-९विवर्त्य नयने कोपान्मार्जारसदृशेक्षणा | येन देवास्त्रायस्त्रिंशद्देवराजश्च निर्जताः || ५-२३-१०तस्य त्वं राक्षसेन्द्रस्य भार्या 
भवितुमर्हसि | ततस्तु प्रघसा नाम राक्षसी क्रोधमूर्छिता || ५-२३-११भर्त्सयनी तदा घोरमिदं वचनमब्रवीत् | वीर्योत्सिक्तस्य शूरस्य सम्ग्रामे न निवर्तिनः || ५-२३-१२बलिनो वीर्ययुक्तस्य भार्यात्वम् 
किं न लप्स्यसे | प्रियां बहुमतां भार्यां त्यक्त्वा राजा महाबलः || ५-२३-१३सर्वासां च महाभागां त्वामुपैष्यति 
रावणः | समृद्धम् स्त्रीसहस्रेण नानारत्नोपशोभितम् || ५-२३-१४अन्तःपुरं समुत्सृज्य त्वामुपैष्यति 
रावणः | अन्या तु विकटा नाम राक्षसी वाक्यमब्रवीत् || ५-२३-१५असकृद्देवता युद्धे नागगन्धर्वदानवाः 
|निर्जिताः समरे येन सते पार्श्वमुपागतः || ५-२३-१६ तस्य सर्वसमृद्धस्य रावणस्य महात्मनः |किमद्य राक्षसेन्द्रस्य भार्यात्वं नेच्छऽधमे || ५-२३-१७ ततस्तु दुर्मुखी नाम राक्षसी वाक्यमब्रवीत् |यस्य सूर्यो न तपति भीतो यस्य च मारुतः || ५-२३-१८
न वाति स्मायतापाङ्गे किं त्वं तस्य न तिष्ठसि | पुष्टवृष्टं च तरवो मुमुचुर्यस्य वै भयात् || ५-२३-१९शैलाश्च सुभ्रु पानीयम् जलदाश्च यदेच्छति 
|तस्य नैरृतराजस्य राजराजस्य भामिनि || ५-२३-२०किं त्वं न कुरुषे बुद्धिं भार्यार्थे रावणस्य हि | साधु ते तत्त्वतो देवि कथितं साधु भामिनि || ५-२३-२१गृहाण सुस्मिते वाक्यमन्यथा न भविष्यसि 
| इत्यार्षे श्रीमद्रामायणे आदिकाव्ये सुन्दरकाण्डे त्रयोविंशः सर्गः ततः सीतामुपागम्य राक्षस्यो विकृताननाः |परुषं परुषा नार्य ऊचुस्तां वाक्यमप्रियम् || ५-२४-१ किं त्वमन्तःपुरे सीते सर्वभूतमनोहरे |महार्हशयनोपेते न वासमनुमन्यसे || ५-२४-२ मानुषी मानुषस्यैव भार्यात्वं बहुमन्यसे |प्रत्याहर मनो रामान्न त्वं जातु भविष्यसि || ५-२४-३ त्रैलोक्यवसुभोक्तारं रावणं राक्षसेश्वरम् |भर्तारमुपसंगम्य विहरस्व यथासुखम् || ५-२४-४ मानुषी मानुषं तं तु राममिच्छसि शोभने |राज्याद्भ्राष्टमसिद्धार्थं विक्लबं त्वमनिन्दिते 
|| ५-२४-५ राक्षसीनां वचः श्रुत्वा सीता पद्मनिभेक्षणा |नेत्राभ्यामश्रुपूर्णाभ्यामिदं वचनमब्रवीत् 
|| ५-२४-६ यदिदम् लोकविद्विष्टमुदाहरथ संगताः |नैतन्मनसि वाक्यं मे किल्बिषं प्रतिभाति वः || ५-२४-७ न मानुषी राक्षसस्य भार्या भवितुमर्हति |कामं खादत मां सर्वा न करिष्यामि वो वचः || ५-२४-८ दीनो वा राज्यहीनो वा यो मे भर्ता स मे गुरुः |तं नित्यमनुरक्तास्मि यथा सूर्यं सुवर्चला 
|| ५-२४-९ यथा शची महाभागा शक्रं समुपतिष्ठति |अरुन्धती वसिष्ठं च रोहिणी शशिनं यथा || ५-२४-१०लोपामुद्रा 
यथागस्त्यं सुकन्याच्यवनं यथा |सावित्री सत्यवन्तं च कपिलं श्रीमती यथा || ५-२४-११सौदासं मदयन्तीव केशिनी 
सगरं यथा |नैषधं दमयन्तीव भैमी पतिमनुव्रता || ५-२४-१२तथाहमिक्ष्वाकुवरं रामं पतिमनुव्रता | सीताया वचनं श्रुत्वा राक्षस्यः क्रोधमूर्चिताः || ५-२४-१३भर्त्सयन्ति स्म परुषैर्वाक्यै 
रावणचोदिताः | अवलीनः स निर्वाक्यो हनुमान् शिंशुपाद्रुमे || ५-२४-१४सीतां संतर्जयन्तीस्ता राक्ससीरशृणोत् 
कपिः | तामभिक्रम्य संक्रुद्दा वेपमानां समन्ततः || ५-२४-१५भृशं संलिलिहुर्दीप्तान् प्रलब्मन् दशनच्छदान् 
| ऊचुश्च परमक्रुद्धाः प्रगृह्याशु परश्वधान् || ५-२४-१६नेयमर्हति भर्तारं रावणं राक्षसाधिपम् 
| सा भर्तस्यमाना भीमाभी राक्षसीभिर्वरानना || ५-२४-१७सबाष्पमपसर्पन्ती शिंशुपां तामुपागमत् 
| ततस्तां शिंशुपां सीता राक्षसीभिः समावृता || ५-२४-१८अभिगम्य विशालाक्षी तस्थौ शोकपरिप्लुता 
| तां कृशां दीनवदनां मलिनाम्बरधारिणीम् || ५-२४-१९भर्त्सयांचक्रिरे सीतां राक्षस्यस्ताम् समन्ततः 
| ततस्तां विनता नाम राक्षसी भीमदर्शना || ५-२४-२०अब्रवीत्कुपिताकारा कराळा निर्णतोदरी | सीते पर्याप्तमेतावद्भर्तुः स्नेहो निदर्शितः || ५-२४-२१सर्वात्रातिकृतं भद्रे व्यसनायोपकल्पते 
| परितुष्टास्मि भद्रं ते मानुषस्ते कृतो विधिः || ५-२४-२२ममापि तु वचः पथ्यं ब्रुवन्त्याः 
कुरु मैथिलि | रावणं भ्ज भर्तारं भर्तारं सर्वरक्षसाम् || ५-२४-२३विक्रान्तं रूपवन्तं च सुरेशमिव वासवम् 
|दक्षिणं त्यागशीलं च सर्वस्य प्रियदर्शनम् || ५-२४-२४ मानुषं कृपणं रामं त्यक्त्वा रावणमाश्रय |दिव्याङ्गरागा वैदेहि दिव्याभरणभूषिता || ५-२४-२५
अद्यप्रभृति सर्वेषां लोकनामीश्वरी भव | अग्नेः स्वाहा यथा देवी शिची वेन्द्रस्य शोभने || ५-२४-२६किं ते रामेण वैदेहि कृपणेन गतायिषा 
| एतदुक्तं च मे वाक्यं यदि त्वं न करिष्यपि || ५-२४-२७अस्मिन्मुहूर्ते सर्वास्त्वां भक्षयिष्यामहे 
वयम् | अन्या तु विकटा नाम लबमानपयोधरा || ५-२४-२८अब्रवीत्कुपिता सीतां मुष्टिमुद्यम्य गर्जती | बहून्य्प्रियरूपाणि वचनानि सुदुर्मते || ५-२४-२९अनुक्रोशान्मऋदुत्वाच्च सोढानि तव मैथिलि 
| न च नः कुरुषे वाक्यं हितं कालपुरुस्कृतम् || ५-२४-३०अनीतासि समुद्रस्य पारमन्यैर्दुरासदम् 
|रावणान्तःपुरं घोरं प्रविष्टा चासि मैथिलि || ५-२४-३१ रावणस्य गृहे रुद्धामस्माभिस्तु सुरक्षिताम् |न त्वां शक्तः परित्रातुमपि साक्षात्पुरन्दरः 
|| ५-२४-३२ कुरुष्व हितवादिन्या वचनं मम मैथिलि |अलमश्रुप्रपातेन त्यज शोकमन्र्थकम् || ५-२४-३३ भज प्रीतिं च हर्षं च त्यजैतां नित्यदैन्यताम् |सीते राक्षसराजेन सह क्रीड यथासुखम् || ५-२४-३४ जानासि हि यथा भीरु स्त्रीणां यौवनमध्रुवम् |यावन्न ते व्यतिक्रामेत्तावत्सुखमवाप्नुहि || 
५-२४-३५ उद्यानानि च रम्याणि पर्वतोपवनानि च |सह राक्षसराजेन चर त्वं मदिरेक्षणे || ५-२४-३६ स्त्रीसहस्राणि ते सप्त वशे स्थास्यन्ति सुन्दरि |रावणं भज भर्तारं भ्र्तारं सर्वरक्षसाम् 
|| ५-२४-३७ उत्पाट्य वा ते हृदयं भक्षयिष्यामि मैथिलि |यदि मे व्याहृतं वाक्यं न यथावत्करिष्यसि || ५-२४-३८ ततश्चण्डोदरी नाम राक्षसी क्रोधमूर्छिता |भ्रामयन्ती महच्चूलमिदं वचनम्ब्रवीत् || ५-२४-३९ इमां हरिणलोलाक्षीं त्रासोत्कम्पिपयोधरां |रावणेन हृतां दृष्ट्वा दौहृदो मे महानभूत् || ५-२४-४० यकृत्ल्पीहमथोत्पीडं हृदयं च सबन्धनम् |अन्त्राण्यपि तथा शीर्षं खादेयमिति मे मतिः || ५-२४-४१ ततस्तु प्रघसा नाम राक्षसी वाक्यमब्रवीत् |कण्ठमस्या नृशंसायाः पीडयाम किमास्यते || ५-२४-४२ निवेद्यतां ततो राज्ञे मानुषी सा मृतेति ह |नात्र कश्चन संदेहः खादतेति स वक्ष्यति || ५-२४-४३ ततस्त्वजामुखी नाम राक्षसी वाक्यमब्रवीत् |विशस्येमां ततः सर्वाः समान् कुरुत पीलुकान् || 
५-२४-४४ विभजाम ततः सर्वा विवादो मे न रोचते |पेयमानीयतां क्षिप्रं लेह्यमुच्चावचं बहु || ५-२४-४५ ततः शूर्पणखा नाम राक्षसी वाक्यमब्रवीत् |अजामुख्या यदुक्तं हि तदेव मम रोचते || ५-२४-४६ सुरा चानीयतां क्षिप्रं सर्वशोकविनाशिनी |मानुषं मां समास्वाद्य नृत्यामोथ निकुम्भिलाम् || 
५-२४-४७ एवं संभर्त्स्यमाना सा सीता सुरसुतोपमा |राक्षसीभिः सुघोराभिर्धैर्यमुत्सृज्य रोदिति || ५-२४-४८ इत्यार्षे श्रीमद्रामायणे आदिकाव्ये सुन्दरकाण्डे चतुर्विंशः सर्गः अथ तासां वदन्तीनां परुषं दारुणं बहु |राक्षसीनामसौम्यानां रुरोद जनकात्मजा || ५-२५-१ एवमुक्ता तु वैदेही राक्षसीभिर्मनस्विनी |उवाच परमत्रस्ताबाष्पगद्गदया गिरा || ५-२५-२ न मानुषी राक्षसस्य भार्या भवितुमर्हति |कामं खादत मां सर्वा न करिष्यामि वो वचः || ५-२५-३ सा राक्षसीमध्यगता सीता सुरसुतोपमा |न शर्म लेभे दुःखार्ता रावणेन च तर्जिता || ५-२५-४ वेपते स्माधिकं सीता विशन्ती वाङ्गमात्मनः |वने यथा परिभ्रष्टा मृगी कोकैरिवार्दिता || ५-२५-५ सा त्वशोकस्य विपुलां शाखामालम्ब्य पुष्पिताम् |चिन्तयामास शोकेन भर्तारं भग्नमानसा || ५-२५-६ सा स्नापयन्ती विपुलौ स्तनौ नेत्रजलस्रवैः |चिन्तयन्ती न शोकस्य तदान्तमधिगच्छति || ५-२५-७ सा वेपमाना पतिता प्रवाते कदळी यथा |राक्षसीनां भयत्रस्ता विवर्णवदनाभवत् || ५-२५-८ तस्याः सा दीर्घविपुला वेपन्त्या सीतया तदा |ददृशे कम्पिनी वेणी व्याळीव परिसर्पती || ५-२५-९ सा निःश्वसन्ती दुःखार्ता शोकोपहतचेतना |आर्ता व्यसृजदश्रूणि मैथिली विललाप च || ५-२५-१० हा रामेति च दुःखार्ता हा पुनर्लक्ष्मणेति च |हा श्वश्रु मम कौसल्ये हा सुमित्रेति भामिनी 
|| ५-२५-११ लोकप्रवादः सत्योऽयं पण्डितैः समुदाहृतः |अकाले दुर्लभो मृत्युः स्त्रिया वा पुरुषस्य वा 
|| ५-२५-१२यदाहमेवं क्रूराभी राक्षसीभिरिहार्दिता |जीवामि हीना रामेण मुहूर्तमपि दुःखिता || ५-२५-१३ एषाल्पपुण्या कृपणा विनशिष्याम्यनाथवत् |समुद्रमथ्ये नौः पूर्णा वायुवेगैरिवाहता || ५-२५-१४ भर्तारं तमपश्यन्ती राक्षसीवशमागता |सीदामि खलु शोकेन कूलं तोयहतं यथा || ५-२५-१५ तं पद्मदळपत्राक्षं सिंहविक्रान्तगामिनम् |धन्याः पश्यन्ति मे नाथं कृतज्ञं प्रियवादिनम् 
|| ५-२५-१६ सर्वथा तेन हीनाया रामेण विदितात्मना |तीक्ष्णंविषमिवास्वाद्यदुर्लभं मम जीवितम् || ५-२५-१७ कीदृशं तु महापापं मया जन्मान्तरे कृतम् |येनेदं प्राप्यते दुःखं मया घोरं सुदारुणं || ५-२५-१८ जीवितं त्यक्तुंइच्छामि शोकेन महता वृता |राक्षसीभिश्च रक्ष्यन्त्या रामो नासाद्यते मया || 
५-२५-१९ धिगस्तु खलु मानुष्यं धिगस्तु परवश्यताम् |न शक्यं यत्परित्यक्तुमात्मच्छन्देन जीवितम् || 
५-२५-२० इत्यार्षे श्रीमद्रामायणे आदिकाव्ये सुन्दरकाण्डे पञ्चविंशः सर्गः प्रसक्ताश्रुमुखी त्वेवं ब्रुवती जनकात्मजा |अधोगतमुखी बाला विलप्तुमुपचक्रमे || ५-२६-१ उन्मत्तेव प्रमत्तेव भ्रान्तचित्तेव शोचती |उपावृत्ता किशोरीव विवेष्टन्ती महीतले || ५-२६-२ राघवस्य प्रमत्तस्य रक्षसा कामरूपिणा |रावणेन प्रमथ्याहमानीता क्रोशती बलात् || ५-२६-३ राक्षसीवशमापन्ना भर्त्स्यमाना सुदारुणम् |चिन्तयन्ती सुदुःखार्ता नाहं जीवितुमुत्सहे || 
५-२६-४ न हि मे जीविते नार्थो नै वार्थैर्न च भूषणैः |वसन्त्या राक्षसीमध्ये विना रामं महारथम् || 
५-२६-५ अश्मसारमिदं नूनथवाप्यजरामरम् |हृदयं मम येनेदं न दुःखेनावशीर्यते || ५-२६-६ धिङ्मामनार्यामसतीं याहं तेन विना कृता |मुहूर्तमपि रक्षामि जीवितं पापजीविता || ५-२६-७ का च मे जीविते श्रद्धा सुखे वा तं प्रियं विना |भर्तारं सागरान्ताया वसुधायाः प्रियंवदम् 
|| ५-२६-८ भिद्यतां भक्ष्यतां वापि शरीरं विसृजाम्यहम् |न चाप्यहं चिरं कुःखं सहेयं प्रियवर्जिता || 
५-२६-९ चरणेनापि सव्येन न स्पृशेयं निशाचरम् |रावणं किं पुनरहं कावयेयं विगर्हतम् || ५-२६-१० प्रत्याख्यातं न जानाति नात्मानं नात्मनः कुलम् |यो नृशंसस्वभावेन मां प्रार्थयितुमिच्छति 
|| ५-२६-११ चिन्ना भिन्ना विभक्ता वा दीप्तेवाग्नौ प्रदीपिता |रावणं नोपतिष्ठेयं किं प्रलापेन वश्चिरम् 
|| ५-२६-१२ ख्यातः प्राज्ञः कृतज्ञ्शश्च राघवः |सद्वृत्तो निरनुक्रोशः शङ्के मद्भाग्यसंक्षयात् || ५-२६-१३ राक्षसानां सहस्राणि जनस्थाने चतुर्दश |येनैकेन निरस्तानि स मां किं नाभिपद्यते || ५-२६-१४ निरुद्धा रावणेनाहमल्पवीर्येण रक्षसा |समर्थः खलु मे भर्ता रावणं हन्तुमाहवे || ५-२६-१५ विराधो दण्डकारण्ये येन राक्षसपुङ्गवः |रणे रामेण निहतः स मां किं नाभिपद्यते || ५-२६-१६ कामं मध्ये समुद्रस्य लङ्केयं दुष्प्रधर्षणा |न तु राघवबाणानां गतिरोधो भविष्यति || ५-२६-१७ किं नु तत्कारणं येन रामो दृढपराक्रमः |रक्षसापहृतां भार्यामिष्टां नाभ्यवपद्यते || ५-२६-१८ इहस्थां मां न जानीते शङ्के लक्ष्मणपूर्वजः |जानन्नपि स तेजस्वी धर्षणं मर्षयिष्यति || ५-२६-१९ हृतेति योऽधिगत्वा मां राघवाय निवेदयेत् |गृध्रारजोऽपि स रणे रावणेन निपातितः || ५-२६-२० कृतं कर्म महत्तेन मां तथाभ्यवपद्यता |तिष्ठता रावणद्वन्द्वे वृद्धेनापि जटायुषा || ५-२६-२१ यदि मामिह जानीयाद्वर्तमानां स राघवः |अद्य बाणैरभिक्रुद्धः कुर्याल्लोकमराक्षसम् || ५-२६-२२ विधमेच्च पुरीं लङ्कां शोषयेच्च महोदधिम् |रावणस्य च नीचस्य कीर्तिं नाम च नाशयेत् || ५-२६-२३ ततो निहतनाथानां राक्षसीनां गृहे गृहे |यथाहमेवं रुदती तथा भुयो न संशयः || ५-२६-२४ अन्विष्य रक्षसां लङ्कां कुर्याद्रामः सलक्ष्मणः |न हि ताभ्यां रिपुर्दृष्टो मुहूर्तमपि जीवति 
|| ५-२६-२५ चिताधुमाकुलपथा गृध्रमण्डलसंकुला |अचिरेण तु लङ्केयं श्मशानसदृशी भवेत् || ५-२६-२६ अचिरेणैव कालेन प्राप्स्याम्येव मनोरथम् |दुष्प्रस्थानोऽयमाख्याति सर्वेषाम् वो विपर्ययम् 
|| ५-२६-२७ यादृशानीह दृशन्ते लङ्कायामशुभानि वै |अचिरेणैव कालेन भविष्यति हतप्रभा || ५-२६-२८ नूनं लङ्का हते पापे रावणे राक्षसाधमे |शोषं यास्यति दुर्धर्षा प्रमदा विधव यथा || ५-२६-२९ पुण्योत्सव समृद्धा च नष्टभर्र्ती सराक्षसी |भविष्यति पुरी लङ्का नष्टभर्त्री यथाङ्गना || 
५-२६-३० नूनं राक्षसकन्यानां रुदन्तीनां गृहे गृहे |श्रोष्यामि नचिरादेव दुःखार्तानामिह ध्वनिम् || 
५-२६-३१ सान्धकारा हतद्योता हतराक्षसपुङ्गवा |भविष्यति पुरी लङ्का निर्दग्धा रामसायकैः || ५-२६-३२ यदि नाम स शूरो मां रामो रक्तान्तालोचनः |जानीयद्वर्तमानां हि रावणस्य निवेशने || ५-२६-३३ अनेन तु नृशंसेन रावणेनाधमेन मे |समयो यस्तु निर्दिष्टस्तस्य कालोऽयमागतः || ५-२६-३४स 
च मे विहितो मृत्युरस्मिन् दुष्टे न वर्तते | अकार्यं ये न जानन्ति नैरृताः पापकारिणः || ५-२६-३५अधर्मात्तु महोत्पातो भविष्यति हि सांप्रतम् 
|नैते धर्मं विजानन्ति राक्षसाः पिशिताशनाः || ५-२६-३६ ध्रुवं मां प्रातराशार्थे राक्षसः कल्पयिस्यति |साहं कथं करिष्यामि तं विना प्रियदर्शनम् 
|| ५-२६-३७रामम् रक्तान्तनयनमपश्यन्ती सुकुःखिता | यदि कश्चित् प्रदाता मे विषस्याद्य भवेदिह || ५-२६-३८क्षिप्रं वैवस्वतं देवं पश्येयं पतिना 
विना | नाजानाज्जिवतीं रामः स मां लक्ष्मणपूर्वजः || ५-२६-३९जानन्तौ तौ न कुर्यातां नोर्य्वां हि 
मम मार्गणम् | नूनं ममैव शोकेन स नीरो लक्ष्मणाग्रजः || ५-२६-४०देवलोकमितो यातस्त्यक्त्वा देहं महीतले | धन्या देवाह् सगन्धर्वाः सिद्धाश्च परमर्षयः || ५-२६-४१मम पश्यन्ति ये नाथं रामं राजीवलोचनम् 
| अथवा न हि तस्यार्थो द्कर्मकामस्य धीमतः || ५-२६-४२मया रामस्य राजर्षेर्भार्यया परमात्मनः 
| दृश्यमाने भवेत्प्रीतिः सौहृदं नास्त्यपश्यतः || ५-२६-४३नाशयन्ति कृतघ्नास्तु न रामो नाशयिष्यति 
| किं नु मे न गुणाः केचित्किं वा भाग्यक्षयो मम || ५-२६-४४याहं सीदामि रामेण हीना मुख्येन 
भामिनी | श्र्यो हि हीवितान्मर्तुं विहीनाया महात्मनः || ५-२६-४५रामादक्लिष्टचारित्राच्छूराच्छत्रुनिबर्हणात् 
| अथवा न्यस्तशस्त्रौ तौ वने मूलफलाशिनौ || ५-२६-४६भ्रातरौ हि नरश्रेष्ठौ संवृत्तौ वनगोचरौ 
| अथवा राक्षसेन्द्रेण रावणेन दुरात्मना || ५-२६-४७चद्मना घातितौ शूरौ भ्रातरौ रामलक्ष्मणौ 
| साहमेवंगते काले मर्तुमिच्छामि सर्वथा || ५-२६-४८न च मे विहितो मृत्युरस्मिन् दुःखेऽपि वर्तते 
| धन्याः खलु महात्मानो मुनयस्त्यक्तकिल्बिषाः || ५-२६-४९जितात्मनो महाभागा येषां न स्तः प्रियाप्रिये 
| प्रियान्न संभवेद्दुःखमप्रियादधिकं भयम् || ५-२६-५०ताभ्यां हि ये वियुज्यन्ते नमस्तेषां महात्मनाम् 
| साहंत्युक्ता प्रियेणैव रामेन विदितात्मना || ५-२६-५१प्राणांस्त्यक्ष्यामि पापस्य रावनस्य 
गता वशम् | इत्यार्षे श्रीमद्रामायणे आदिकाव्ये सुन्दरकाण्डे षड्विंशः सर्गः इत्युक्ताह् सीतया घोरं राक्षस्यः क्रोधमूर्छिताः |काश्चिज्जग्मुस्तदाख्यातुं रावणस्य दुरात्मनः 
|| ५-२७-१ ततः सीतामुपागम्य राक्षस्यो घोरदर्शनाः |पुनः पुरुषमेकार्थमनर्थार्थमथाब्रुवन् || ५-२७-२ अद्येदानीं तवानार्ये सीते पापविनिश्चये |राक्षस्यो भक्षयिष्यन्ति मांसमेतद्यथासुखम् || ५-२७-३ सीतां ताभिरनार्याभिर्दृष्ट्वा संतर्जितां तदा |राक्षसी त्रिजटा वृद्धा शयाना वाक्यमब्रवीत् 
|| ५-२७-४ आत्मानं खादतानार्या न सीतां भक्षयिष्यथ |जनकस्य सुतामिष्टां सुन्नषां दशरथस्य च || ५-२७-५ स्वप्नो ह्यद्य मया दृष्टो दारुनो रोमहर्षणः |राक्षसानामभावाय भर्तुरस्या भवाय च || ५-२७-६ एवमुक्टास्त्रिजटया राक्षस्यः क्रोधमूर्छिताः |सर्वा एवाब्रुवन्भीतास्त्रिजटां तामिदं वचः 
|| ५-२७-७ कथयस्व त्वया दृष्टः स्वप्नोऽयं कीदृशो निशि |तासां श्रुत्वा तु वचनं राक्षसीनां मुखाच्य्चुतम् 
|| ५-२७-८उवाच वचनं काले त्रिजटा स्वप्नसंश्रितम् | गजदन्तमयीं दिव्यां शिबिकामन्तरिक्षगाम् || ५-२७-९युक्तां हंससह्रेण स्वयमास्थाय राघवः |
शुक्लमाल्याम्बरधरो लक्ष्मणेन सहागतः || ५-२७-१० स्वप्ने चाद्य मया दृष्टा सीता शुक्लाम्बरावृता |सागरेण परिक्षिप्तं स्वेतं पर्वतमास्थिता 
|| ५-२७-११ रामेण संगता सीता भास्करेण प्रभा यथा |राघवश्च मया दृष्टश्च तुर्दंष्ट्रं महागजम् || ५-२७-१२ ततस्तौ नरशार्दूलौ दीप्यमानौ स्वतेजसा || ५-२७-१३शुक्लमाल्याम्बरधरौ जानकीं पर्युपस्थितौ 
| ततस्तस्य नगस्याग्रे ह्याकाशस्थस्य दन्तिनः || ५-२७-१४भर्त्रा परिगृहीतस्य जानकी स्कन्धमाश्रिता 
| भर्तुरङ्कात्समुत्पत्य ततः कमललोचना || ५-२७-१५चन्द्रसूर्यौ मया दृष्टा पाणिना परिमार्जती 
| ततस्ताभ्यां कुमाराभ्यामास्थितः स गजोत्तमः || ५-२७-१६सीतया च विशालाक्ष्या लङ्काया उपरिस्थितः पाण्डुरर्षभयुक्तेन रथेनाष्टयुजा स्वयम् || ५-२७-१७इहोपयातः काकुथ्सः सीतया सह भार्य या | लक्ष्मणेन सह भ्रात्रा सीतया सह वीर्यवान् || ५-२७-१८आरुह्य पुष्पकं दिव्यं विमानं सूर्यसन्निभम् 
|उत्तरां दिशमालोक्य जगाम पुरुष्त्तमः || ५-२७-१९ एवं स्वप्ने मया दृष्टो रामो विष्णुपराक्रमः |लक्ष्मणेन सह भ्रात्रा सीतया सह राघवः || ५-२७-२० न हि रामो महातेजाः शोक्यो जेतुं सुरासुरैः |राक्षसैर्वापि चान्यैर्वा स्वर्गः पापजनैरिव 
|| ५-२७-२१ रावणश्च मया दृष्टः क्षितौ तैलसमुक्षितः |रक्तवासाह् पिबन् मत्तः करवीरकृतस्रजः|| ५-२७-२२ विमानात्पुष्पकादद्य रावणः पतितो भुवि |कृष्यमाणः स्त्रिया दृष्टो मुण्डः कृष्णाम्बरः पुनः 
|| ५-२७-२३ रथेन खरयुक्तेन रक्तमाल्यानुलेपनः |पिबंस्तैलं हसन्नृतन् भ्रान्तचित्ताकुलेन्द्रियः || ५-२७-२४ गर्दभेन ययौ शीग्रं दक्षिणां दिशमास्थितः |पुनरेव मया दृष्टो रावणो राक्षसेश्वरः || ५-२७-२५
पतितोऽवाक्छिरा भूमौ गर्दभाद्भयमोहितः | सहसोत्थाय संभ्रान्तो भयार्तो मदविह्वलः || ५-२७-२६उन्मत्त इव दिग्वासा दुर्वाक्यं प्रलपन् 
बहु |दुर्गन्धं दुस्सहं घोरं तिमिरं नरकोपमम् || ५-२७-२७मलपङ्कं प्रविश्याशु मग्नस्तत्र स रावणः | कण्ठे बद्ध्वा दशग्रीवं प्रमदा रक्तवासिनी || ५-२७-२८काळी कर्दमलिप्ताङ्गी दिशं याम्यां प्रकर्षति 
| एवं तत्र मया दृष्टह् कुम्भकर्णो निशाचरः || ५-२७-२९रावणस्य सुताः सर्वे दृष्टास्तैलसमुक्षिताः 
| वराहेण दशग्रीवः शिंशुमारेण चेन्द्रजित् || ५-२७-३०उष्ट्रेण कुम्भकर्णश्च प्रयाता दक्षिणां 
दिशम् | एकस्तत्र मया दृष्टः श्वेतच्छत्रो विभीसणः || ५-२७-३१शुक्लमाल्याम्बरधरः शुक्लगन्धानुलेपनः 
| शङ्खदुन्दुभिनिर्घोषैर्नृत्तगीतैरलङ्कृतः || ५-२७-३२आरुह्य शैलसंकाशं मेघस्तनितनिस्वनम् |
चतुर्धन्तं गजं दिव्यमास्ते तत्र विभीषणः || ५-२७-३३चतुर्भिः सचिवैः सार्धं वहायसमुपस्थितः | समाजश्च मया दृष्टो गीतवादित्रनिःस्वनः || ५-२७-३४पिबतां रक्तमाल्यानां रक्षसां रक्तवाससाम् 
| लङ्का चेयं पुरी रम्या सवाजिरथकुञ्जरा || ५-२७-३५सागरे पतिता दृष्टा भग्नगोपुरतोरणा | लङ्का दृष्टा मया स्वप्ने रावणेनाभिरक्षिता || ५-२७-३६दग्धा रामस्य दूतेन वानरेण तरस्विना 
| सीत्वा तैलं प्रनृत्ताश्च प्रहसन्त्यो महास्वनाः || ५-२७-३७लङ्कायाण् भस्मरूक्षायां सर्वा 
राक्षसयोषितः | कुम्भकर्णादयश्चेमे सर्वे राक्षसपुङ्गवाः || ५-२७-३८रक्तं निवसनं गृह्य प्रविष्टा गोमयह्रदे 
| अपगच्छत नश्यध्वं सीतामाप्नोति राघवः || ५-२७-३९घातयेत्परमामर्षी युष्मान् सार्धं हि राक्षनैः 
| प्रियां बहुमतां भार्यां वनवासमनुव्रताम् || ५-२७-४०भर्त्सितां तर्जितां वापि नानुमंस्यति 
राघवः | तदलं क्रूरवाक्यैश्च सान्त्वमेवाभिधीयताम् || ५-२७-४१अभियाचाम वैदेहीमेतद्धि मम रोचते | यस्यामेवंविधः स्वप्नो दुःखितायां प्रदृश्यते || ५-२७-४२सा दुःखैर्विविधैर्मुक्ता प्रियं 
प्राप्नोत्यनुत्तमम् | भर्त्सितामपि याचध्वं राक्सस्यः किं विवक्षया || ५-२७-४३राघवाद्धि भयं घोरं राक्षसानामुपस्थितम् 
| प्रणिपातप्रसन्ना हि मैथिली जनकात्मजा || ५-२७-४४अलमेषा परित्रारुं राक्षस्यो महातो भयात् 
|अपि चास्या विशालाक्ष्या न किंचिदुपलक्षये || ५-२७-४५विरूपमपि चाङ्गेषु सुसूक्ष्ममपि लक्षणम् | चायावैगुण्यमात्रं तु शङ्के दुःखमुपस्थितम् || ५-२७-४६अदुःखार्हमिमां देवीं वैहायसमुपस्थिताम् 
| अर्थसिद्धिं तु वैदेह्याः पश्याम्यहमुपस्थिताम् || ५-२७-४७राक्षसेन्द्रविनाशं च विजयं राघवस्य 
च | निमित्तभूतमेतत्तु श्रोतुमस्या महत्प्रियम् || ५-२७-४८दृश्यते च स्फुरच्चक्षुः पद्मपत्रमिवायतम् 
| ईषच्च हृषितो वास्या दक्षिणाया ह्यदक्षिणः || ५-२७-४९अकस्मादेव वैदेह्या बहुरेकः प्रकम्पते 
| करेणुहस्तप्रतिमः सव्यश्चोरुरनुत्तमः || ५-२७-५०वेपमानः सूचयति राघवं पुरतः स्थितम् | पक्षी च शाखानिलयं प्रविष्टः |पुनः पुनश्चोत्तमसान्त्ववादी |सुस्वागतं वाचमुदीरयानः |
पुनः पुनश्चोदयतीव हृष्टः || ५-२७-५१ इत्यार्षे श्रीमद्रामायणे आदिकाव्ये सुन्दरकाण्डे सप्तविंशः सर्गः सा राक्षसेन्द्रस्य वचो निशम्य |तद्रावणस्याप्रियमप्रियार्ता |सीता वितत्रास यथा वनान्ते 
|सिंहाभिपन्ना गजराजकन्या || ५-२८-१ सा राक्षसीमध्यगता च भीरु |र्वाग्भिर्भृशं रावणतर्जिता च |कान्तारमध्ये विजने विसृष्टा 
|बालेव कन्या विललाप सीता || ५-२८-२ सत्यं बतेदं प्रवदन्ति लोके |नाकालमृत्युर्भवतीति सन्तः |यत्राहमेवं परिभर्त्स्यमाना 
|जीवामि दीना क्षणमप्यपुण्या || ५-२८-३ सुखाद्विहीनं बहुदुःखपूर्ण |मिदं तु नूनं हृदयं स्थिरं मे |विशीर्यते यन्न सहस्रधाद्य 
|वज्राहतं शृङ्गमिवाचलस्य || ५-२८-४ वैवास्ति दोषो मम नूनमत्र |वध्याहमस्याप्रियदर्शनस्य |भावं न चास्याहमनुप्रदातु |
मलं द्विजो मन्त्रमिवाद्विजाय || ५-२८-५ नूनं ममाङ्गान्यचिरादनार्यः |शस्त्रैः शितै श्छेत्स्यति राक्षसेन्द्रः |तस्मिन्ननागच्छति 
लोकनाथे |गर्भस्थजन्तोरिव शल्यकृन्तः || ५-२८-६ दुःखं बतेदं मम दुःखिताया |मासौ चिरायाधिगमिष्यतो द्वौ |बद्धस्य वध्यस्य तथा निशान्ते 
|राजापराधादिव तस्करस्य || ५-२८-७ हा राम हा लक्ष्मण हा सुमित्रे |हा राममातः सह मे जनन्या |एषा विपद्याम्यहमल्पभाग्या 
|महार्णवे नौरिव मूढवाता || ५-२८-८ तरस्विनौ धारयता मृगस्य |सत्त्वेन रूपं मनुजेन्द्रपुत्रौ |नूनं विशस्तौ मम कारणात्तौ 
|सिंहर्षभौ द्वाविव वैद्युतेन || ५-२८-९ नूनं स कालो मृगरूपधारी |मामल्पभाग्यां लुलुभे तदानीम् |यत्रार्यपुत्रं विससर्ज मूढा 
|रामानुजं लक्ष्मणपूर्वजं च || ५-२८-१० हा राम सत्यव्रत दीर्घबाहो |हा पूर्णचन्द्रप्रतिमानवक्त्र |हा जीवलोकस्य हितः प्रियश्च 
|वध्यां न मां वेत्सि हि राक्षसानाम् || ५-२८-११ अनन्यदैवत्वमियं क्षमा च |भूमौ च शय्या नियमश्च धर्मे |पतिव्रतात्वं विफलं ममेदम् |
कृतं कृतघ्नेष्विव मानुषाणाम् || ५-२८-१२ मोघो हि धर्मश्चरितो मयायं |तथैकपत्नीत्वमिदं निरर्थम् |या त्वां न पश्यामि कृशा विवर्णा 
|हीना त्वया संगमने निराशा || ५-२८-१३ पितुर्निदेशं नियमेन कृत्वा वनान्निवृत्तश्चरितव्रतश्च |स्त्रीभिस्तु मन्ये विपुलेक्षणाभिस्त्वं 
रंस्यसे वीतभयः कृतार्थः || ५-२८-१४ अहं तु राम त्वयि जातकामा चिरं विनाशाय निबद्धभावा |मोघं चरित्वाथ तपो व्रतञ्च त्यक्ष्यामि 
धिग्जीवितमल्पभाग्याम् || ५-२८-१५ सा जीवितं क्षिप्रमहं त्यजेयं |विषेण शस्त्रेण शितेन वापि |विषस्य दाता न हि मेऽस्ति 
कश्चि |च्छस्त्रस्य वा वेश्मनि राक्षसस्य || ५-२८-१६ इतीव देवी बहुधा विलप्य |सर्वात्मना राममनुस्मरन्ती |प्रवेपमाना परिशुष्कवक्त्रा |
नगोत्तमं पुष्पितमाससाद || ५-२८-१७ सा शोकतप्ता बहुधा विचिन्त्य |सीताथ वेण्युद्ग्रथनं गृहीत्वा |उद्भुध्य वेण्युद्ग्रथनेन 
श्रीघ्र |महं गमिष्यामि यमस्य मूलम् || ५-२८-१८ उपस्थिता सा मृदुसर्वगात्री |शाखां गृहीत्वाथ नगस्य तस्य |तस्यास्तु रामं प्रविचिन्तयन्त्या 
|रामानुजं स्वं च कुलं शुभाङ्ग्याः || ५-२८-१९शोकानिमित्तानि तथा बहूनि |धैर्यार्जितानि प्रवराणि लोके 
|प्रादुर्निमित्तानि तदा बभूवुः |पुरापि सिद्धान्युपलक्षितानि || ५-२८-२० इत्यार्ष्ते श्रीमद्रामायणे आदिकाव्ये सुन्दरकाण्डे अष्टाविंशः सर्गः तथा गताम् ताम् व्यथिताम् अनिन्दिताम् |व्यपेत हर्षाम् परिदीन मानसाम् |शुभाम् निमित्तानि 
शुभानि भेजिरे |नरम् श्रिया जुष्टम् इव उपजीविनः || ५-२९-१ तस्याः शुभम् वामम् अराल पक्ष्म |राजी वृतम् कृष्ण विशाल शुक्लम् |प्रास्पन्दत एकम् नयनम् 
सुकेश्या |मीन आहतम् पद्मम् इव अभिताम्रम् || ५-२९-२ भुजः च चार्व् अन्चित पीन वृत्तः |पर अर्ध्य काल अगुरु चन्दन अर्हः |अनुत्तमेन अध्युषितः 
प्रियेण |चिरेण वामः समवेपत आशु || ५-२९-३ गज इन्द्र हस्त प्रतिमः च पीनः |तयोः द्वयोः सम्हतयोः सुजातः |प्रस्पन्दमानः पुनः ऊरुः 
अस्या |रामम् पुरस्तात् स्थितम् आचचक्षे || ५-२९-४ शुभम् पुनः हेम समान वर्णम् |ईषत् रजो ध्वस्तम् इव अमल अक्ष्याः |वासः स्थितायाः शिखर 
अग्र दन्त्याः |किंचित् परिस्रंसत चारु गात्र्याः || ५-२९-५ एतैः निमित्तैः अपरैः च सुभ्रूः |सम्बोधिता प्राग् अपि साधु सिद्धैः |वात आतप क्लान्तम् 
इव प्रनष्टम् |वर्षेण बीजम् प्रतिसम्जहर्ष || ५-२९-६ तस्याः पुनः बिम्ब फल उपम ओष्ठम् |स्वक्षि भ्रु केश अन्तम् अराल पक्ष्म |वक्त्रम् बभासे 
सित शुक्ल दम्ष्ट्रम् |राहोः मुखाच् चन्द्र इव प्रमुक्तः || ५-२९-७ सा वीत शोका व्यपनीत तन्द्री |शान्त ज्वरा हर्ष विबुद्ध सत्त्वा |अशोभत आर्या वदनेन शुक्ले 
|शीत अन्शुना रात्रिः इव उदितेन || ५-२९-८ हनुमान् अपि विक्रान्तः सर्वम् शुश्राव तत्त्वतः |सीतायाः त्रिजटायाः च राक्षसीनाम् च तर्जनम् 
|| ५-३०-१ अवेक्षमाणः ताम् देवीम् देवताम् इव नन्दने |ततो बहु विधाम् चिन्ताम् चिन्तयामास वानरः || 
५-३०-२ याम् कपीनाम् सहस्राणि सुबहूनि अयुतानि च |दिक्षु सर्वासु मार्गन्ते सा इयम् आसादिता मया 
|| ५-३०-३ चारेण तु सुयुक्तेन शत्रोः शक्तिम् अवेक्षिता |गूढेन चरता तावत् अवेक्षितम् इदम् मया || ५-३०-४ राक्षसानाम् विशेषः च पुरी च इयम् अवेक्षिता |राक्षस अधिपतेः अस्य प्रभावो रावणस्य च || ५-३०-५ युक्तम् तस्य अप्रमेयस्य सर्व सत्त्व दयावतः |समाश्वासयितुम् भार्याम् पतिदर्शन कान्क्षिणीम् 
|| ५-३०-६ अहम् आश्वासयामि एनाम् पूर्ण चन्द्र निभ आननाम् |अदृष्ट दुह्खाम् दुह्खस्य न हि अन्तम् अधिगच्छतीम् 
|| ५-३०-७ यदि हि अहम् इमाम् देवीम् शोक उपहत चेतनाम् |अनाश्वास्य गमिष्यामि दोषवत् गमनम् भवेत् || 
५-३०-८ गते हि मयि तत्र इयम् राज पुत्री यशस्विनी |परित्राणम् अविन्दन्ती जानकी जीवितम् त्यजेत् 
|| ५-३०-९ मया च स महाबाहुः पूर्ण चन्द्र निभ आननः |समाश्वासयितुम् न्याय्यः सीता दर्शन लालसः || ५-३०-१० निशा चरीणाम् प्रत्यक्षम् अक्षमम् च अभिभाषणम् |कथम् नु खलु कर्तव्यम् इदम् कृच्छ्र गतो हि 
अहम् || ५-३०-११ अनेन रात्रि शेषेण यदि न आश्वास्यते मया |सर्वथा न अस्ति संदेहः परित्यक्ष्यति जीवितम् || 
५-३०-१२ रामः च यदि पृच्छेन् माम् किम् माम् सीता अब्रवीत् वचः |किम् अहम् तम् प्रतिब्रूयाम् असम्भाष्य 
सुमध्यमाम् || ५-३०-१३ सीता संदेश रहितम् माम् इतः त्वरया गतम् |निर्दहेत् अपि काकुत्स्थः क्रुद्धः तीव्रेण चक्षुषा 
|| ५-३०-१४ यदि चेत् योजयिष्यामि भर्तारम् राम कारणात् |व्यर्थम् आगमनम् तस्य ससैन्यस्य भविष्यति || 
५-३०-१५ अन्तरम् तु अहम् आसाद्य राक्षसीनाम् इह स्थितः |शनैः आश्वासयिष्यामि सम्ताप बहुलाम् इमाम् 
|| ५-३०-१६ अहम् हि अतितनुः चैव वनरः च विशेषतः |वाचम् च उदाहरिष्यामि मानुषीम् इह संस्कृताम् || ५-३०-१७ यदि वाचम् प्रदास्यामि द्विजातिः इव संस्कृताम् |रावणम् मन्यमाना माम् सीता भीता भविष्यति 
|| ५-३०-१८वानरस्य विशेषेण कथं स्यादभिभाषणम्म् | अवश्यम् एव वक्तव्यम् मानुषम् वाक्यम् अर्थवत् || ५-३०-१९मया सान्त्वयितुम् शक्या न अन्यथा 
इयम् अनिन्दिता | सा इयम् आलोक्य मे रूपम् जानकी भाषितम् तथा || ५-३०-२०रक्षोभिः त्रासिता पूर्वम् भूयः त्रासम् 
गमिष्यति | ततो जात परित्रासा शब्दम् कुर्यान् मनस्विनी || ५-३०-२१जानमाना विशाल अक्षी रावणम् काम रूपिणम् 
| सीतया च कृते शब्दे सहसा राक्षसी गणः || ५-३०-२२नाना प्रहरणो घोरः समेयात् अन्तक उपमः | ततो माम् सम्परिक्षिप्य सर्वतो विकृत आननाः || ५-३०-२३वधे च ग्रहणे चैव कुर्युः यत्नम् यथा 
बलम् | गृह्य शाखाः प्रशाखाश्च स्कन्धांश्चोत्तमशाखिनाम् || ५-३०-२४दृष्ट्वा विपरिधावन्तं भवेयुर्भयशङ्किताः 
| मम रूपम् च सम्प्रेक्ष्य वनम् विचरतो महत् || ५-३०-२५राक्षस्यो भय वित्रस्ता भवेयुः विकृत 
आननाः | ततः कुर्युः समाह्वानम् राक्षस्यो रक्षसाम् अपि || ५-३०-२६राक्षस इन्द्र नियुक्तानाम् राक्षस 
इन्द्र निवेशने | ते शूल शर निस्त्रिंश विविध आयुध पाणयः || ५-३०-२७आपतेयुः विमर्दे अस्मिन् वेगेन उद्विग्न 
कारिणः | सम्क्रुद्धः तैः तु परितो विधमन् रक्षसाम् बलम् || ५-३०-२८शक्नुयम् न तु सम्प्राप्तुम् परम् 
पारम् महाउदधेः | माम् वा गृह्णीयुः आप्लुत्य बहवः शीघ्र कारिणः || ५-३०-२९स्यात् इयम् च अगृहीत अर्था मम च 
ग्रहणम् भवेत् | हिंसा अभिरुचयो हिंस्युः इमाम् वा जनक आत्मजाम् || ५-३०-३०विपन्नम् स्यात् ततः कार्यम् राम 
सुग्रीवयोः इदम् | उद्देशे नष्ट मार्गे अस्मिन् राक्षसैः परिवारिते || ५-३०-३१सागरेण परिक्षिप्ते गुप्ते वसति 
जानकी | विशस्ते वा गृहीते वा रक्षोभिः मयि सम्युगे || ५-३०-३२न अन्यम् पश्यामि रामस्य सहायम् कार्य 
साधने | विमृशन् च न पश्यामि यो हते मयि वानरः || ५-३०-३३शत योजन विस्तीर्णम् लन्घयेत महाउदधिम् | कामम् हन्तुम् समर्थो अस्मि सहस्राणि अपि रक्षसाम् || ५-३०-३४न तु शक्ष्यामि सम्प्राप्तुम् 
परम् पारम् महाउदधेः | असत्यानि च युद्धानि संशयो मे न रोचते || ५-३०-३५कः च निह्संशयम् कार्यम् कुर्यात् प्राज्ञः 
ससंशयम् | एष दोषो महान् हि स्यान् मम सीता अभिभाषणे || ५-३०-३६प्राण त्यागः च वैदेह्या भवेत् अनभिभाषणे 
| भूताः च अर्था विनश्यन्ति देश काल विरोधिताः || ५-३०-३७विक्लवम् दूतम् आसाद्य तमः सूर्य उदये 
यथा | अर्थ अनर्थ अन्तरे बुद्धिः निश्चिता अपि न शोभते || ५-३०-३८घातयन्ति हि कार्याणि दूताः पण्डित 
मानिनः | न विनश्येत् कथम् कार्यम् वैक्लव्यम् न कथम् भवेत् || ५-३०-३९लन्घनम् च समुद्रस्य कथम् नु 
न वृथा भवेत् | कथम् नु खलु वाक्यम् मे शृणुयान् न उद्विजेत च || ५-३०-४०इति संचिन्त्य हनुमान् चकार मतिमान् 
मतिम् | रामम् अक्लिष्ट कर्माणम् स्व बन्धुम् अनुकीर्तयन् || ५-३०-४१न एनाम् उद्वेजयिष्यामि तत् बन्धु 
गत मानसाम् | इक्ष्वाकूणाम् वरिष्ठस्य रामस्य विदित आत्मनः || ५-३०-४२शुभानि धर्म युक्तानि वचनानि समर्पयन् 
|श्रावयिष्यामि सर्वाणि मधुराम् प्रब्रुवन् गिरम् || ५-३०-४३श्रद्धास्यति यथा हि इयम् तथा सर्वम् समादधे | इति स बहु विधम् महाअनुभावो |जगति पतेः प्रमदाम् अवेक्षमाणः |मधुरम् अवितथम् जगाद वाक्यम् 
|द्रुम विटप अन्तरम् आस्थितो || ५-३०-४४ इत्यार्षे श्रीमद्रामायणे आदिकाव्ये सुन्दरकाण्डे त्रिंशः सर्गः एवम् बहु विधाम् चिन्ताम् चिन्तयित्व महाकपिः |संश्रवे मधुरम् वाक्यम् वैदेह्या व्याजहार 
ह || ५-३१-१ राजा दशरथो नाम रथ कुन्जर वाजिनाम् |पुण्य शीलो महाकीर्तिः ऋजुः आसीन् महायशाः || ५-३१-२ राजर्षीणां गुणश्रेष्ठस्तपसा चर्षिभिः समः |चक्र वर्ति कुले जातः पुरम् दर समो बले || ५-३१-३ अहिंसा रतिः अक्षुद्रो घृणी सत्य पराक्रमः |मुख्यः च इक्ष्वाकु वंशस्य लक्ष्मीवाम्ल् लक्ष्मि 
वर्धनः || ५-३१-४ पार्थिव व्यञ्जनैः युक्तः पृथु श्रीः पार्थिव ऋषभः |पृथिव्याम् चतुः अन्तयाम् विश्रुतः सुखदः 
सुखी || ५-३१-५ तस्य पुत्रः प्रियो ज्येष्ठः तारा अधिप निभ आननः |रामो नाम विशेषज्ञः श्रेष्ठः सर्व धनुष्मताम् 
|| ५-३१-६ रक्षिता स्वस्य वृत्तस्य स्व जनस्य अपि रक्षिता |रक्षिता जीव लोकस्य धर्मस्य च परम् तपः || 
५-३१-७ तस्य सत्य अभिसंधस्य वृद्धस्य वचनात् पितुः |सभार्यः सह च भ्रात्रा वीरः प्रव्रजितो वनम् 
|| ५-३१-८ तेन तत्र महाअरण्ये मृगयाम् परिधावता |राक्षसा निहताः शूरा बहवः कामरूपिणः || ५-३१-९ जन स्थान वधम् श्रुत्वा हतौ च खर दूषणौ |ततः तु अमर्ष अपहृता जानकी रावणेन तु || ५-३१-१०
वञ्चयित्वा वने रामं मृगरूपेण मायया | स मार्गमाणस्ताम् देवीम् रामः सीतामन्न्दिताम् || ५-३१-११आससाद वने मित्रम् सुग्रीवम् नाम 
वानरम् | ततः स वालिनम् ह्त्वा रामः परपुरम्जयः || ५-३१-१२प्रायच्छत्कपिराज्यम् तत्सुग्रीवाय महाबलः 
| सुग्रीवेणापि संदिष्टा हरयः कामरूपिणः || ५-३१-१३दिक्षु सर्वासु ताम् देवीम् विचिन्न्वन्ति 
सहस्रशः | अहम् सम्पातिवचनाच्छतयोजनमायतम् || ५-३१-१४अस्या हेतोर्विशालाक्ष्याः सागरं वेगवान् प्लुतः 
| यथा रूपाम् यथा वर्णाम् यथा लक्ष्मीम् विनिश्चिताम् || ५-३१-१५अश्रौषम् राघवस्य अहम् सा इयम् 
आसादिता मया | विरराम एवम् उक्त्वा असौ वाचम् वानर पुम्गवः || ५-३१-१६जानकी च अपि तत् श्रुत्वा विस्मयम् 
परमम् गता | ततः सा वक्र केश अन्ता सुकेशी केश सम्वृतम् || ५-३१-१७उन्नम्य वदनम् भीरुः शिंशपा वृक्षम् 
ऐक्षत | निशम्य सीता वचनम् कपेश्च |दिशश्च सर्वाः प्रदिशश्च वीक्ष्य |स्वयम् प्रहर्षं परमं जगाम 
|सर्वात्मना राममनुस्मरन्ती || ५-३१-१८ सा तिर्यग् ऊर्ध्वम् च तथा अपि अधस्तान् |निरीक्षमाणा तम् अचिन्त्य बुद्धिम् |ददर्श पिन्ग 
अधिपतेः अमात्यम् |वात आत्मजम् सूर्यम् इव उदयस्थम् || ५-३१-१९ ततः शाखा अन्तरे लीनम् दृष्ट्वा चलित मानसा |वेष्टितार्जुनवस्त्रम् तं विद्युत्सम्घातपिङ्गलम् 
|| || ५-३२-१ सा ददर्श कपिम् तत्र प्रश्रितम् प्रिय वादिनम् |पुल्लाशोकोत्कराभासम् तप्तचामिकरेक्षणम् || 
|| ५-३२-२ मैथिली चिन्तयामास स्वप्नो अयम् इति भामिनी |अहो भीममिदं रूपं वानरस्य दुरासदम् || ५-३२-३
दुर्निरीक्षमिति ज्ञात्वा पुनरेव मुमोह सा | विललाप भृशं सीता करुणम् भयमोहिता || ५-३२-४रामरामेति दुःखार्ता लक्ष्मणेति च भामिनी |
रुरोद बहुधा सीता मन्दम् मन्दस्वरा सती || ५-३२-५ सा तम् दृष्ट्वा हरिश्रेष्ठं विनीतवदुपस्थितम् |मैथिली चिन्तयामास स्वप्नोऽयमिति भामिनी || 
५-३२-६ सा वीक्षमाणा पृथुभुग्नवक्त्रं शाखामृगेन्द्रस्य यथोक्तकारम् |ददर्श पिङ्गप्रवरं महार्हं 
वातात्मजं बुद्धिमतां वरिष्ठम् || ५-३२-७ सा तम् समीक्ष्य एव भृशम् विसम्ज्ञा गत असु कल्पा इव बभूव सीता |चिरेण सम्ज्ञाम् प्रतिलभ्य 
चैव चैव विचिन्तयामास विशाल नेत्रा || ५-३२-८ स्वप्नो मया अयम् विकृतो अद्य दृष्टः शाखा मृगः शास्त्र गणैः निषिद्धः |स्वस्ति अस्तु रामाय 
सलक्ष्मणाय तथा पितुः मे जनकस्य राज्ञः || ५-३२-९ स्वप्नो अपि न अयम् न हि मे अस्ति निद्रा |शोकेन दुह्खेन च पीडितायाः |सुखम् हि मे न 
अस्ति यतो अस्मि हीना |तेन इन्दु पूर्ण प्रतिम आननेन || ५-३२-१० रामेति रामेति सदैव बुद्ध्या विचिन्त्या वाचा ब्रुवती तमेव |तस्यानुरूपं च कथां तदर्था मेवं 
प्रपश्यामि तथा शृणोमि || ५-३२-११ अहम् हि तस्य अद्य मनो भवेन सम्पीडिता तत् गत सर्व भावा |विचिन्तयन्ती सततम् तम् एव तथैव 
पश्यामि तथा शृणोमि || ५-३२-१२ मनो रथः स्यात् इति चिन्तयामि |तथा अपि बुद्ध्या च वितर्कयामि |किम् कारणम् तस्य हि न 
अस्ति रूपम् |सुव्यक्त रूपः च वदति अयम् माम् || ५-३२-१३ नमो अस्तु वाचः पतये सवज्रिणे स्वयम्भुवे चैव हुत अशनाय |अनेन च उक्तम् यत् इदम् मम अग्रतो 
वन ओकसा तच् च तथा अस्तु न अन्यथा || ५-३२-१४ इत्यार्षे श्रीमद्रामायणे आदिकाव्ये सुन्दरकाण्डे द्वात्रिंशः सर्गः सोऽवतीर्य द्रुमात्तस्माद्विद्रुमप्रतिमाननः |विनीतवेषः कृपणः प्रणिपत्योपसृत्य च || ५-३३-१
ताम् अब्रवीन् महातेजा हनूमान् मारुत आत्मजः |शिरसि अञ्जलिम् आधाय सीताम् मधुरया गिरा || ५-३३-२ का नु पद्म पलाश अक्षी क्लिष्ट कौशेय वासिनी |द्रुमस्य शाखाम् आलम्ब्य तिष्ठसि त्वम् अनिन्दिता 
|| ५-३३-३ किम् अर्थम् तव नेत्राभ्याम् वारि स्रवति शोकजम् |पुण्डरीक पलाशाभ्याम् विप्रकीर्णम् इव उदकम् 
|| ५-३३-४ सुराणाम् असुराणाम् च नाग गन्धर्व रक्षसाम् |यक्षाणाम् किम्नराणाम् च का त्वम् भवसि शोभने 
|| ५-३३-५ का त्वम् भवसि रुद्राणाम् मरुताम् वा वर आनने |वसूनाम् वा वर आरोहे देवता प्रतिभासि मे || 
५-३३-६ किम् नु चन्द्रमसा हीना पतिता विबुध आलयात् |रोहिणी ज्योतिषाम् श्रेष्ठा श्रेष्ठा सर्व गुण 
अन्विता || ५-३३-७ कोपात् वा यदि वा मोहात् भर्तारम् असित ईक्षणा || ५-३३-८वसिष्ठम् कोपयित्वा त्वम् न असि कल्याणि 
अरुन्धती | को नु पुत्रः पिता भ्रात भर्ता वा ते सुमध्यमे || ५-३३-९अस्माल् लोकात् अमुम् लोकम् गतम् 
त्वम् अनुशोचसि | रोदनादतिनिःश्वासाद्भूमिसंस्पर्शनादपि || ५-३३-१०न त्वाम् देवीमहम् मन्ये राज्ञः संज्ञावधारणात् 
| व्यञ्जनानि हि ते यानि लक्षणानि च लक्षये || ५-३३-११महिषी भूमि पालस्य राज कन्या असि मे मता 
| रावणेन जन स्थानात् बलात् अपहृता यदि || ५-३३-१२सीता त्वम् असि भद्रम् ते तन् मम आचक्ष्व 
पृच्छतः | यथा हि तव वैदैन्यम् रूपम् चाप्यतिमानुषम् || ५-३३-१३तपसा चान्वितो वेषस्त्वं राममहिषी ध्रुवम् 
| सा तस्य वचनम् श्रुत्वा राम कीर्तन हर्षिता || ५-३३-१४उवाच वाक्यम् वैदेही हनूमन्तम् द्रुम 
आश्रितम् | पृथिव्यां राजसिंहानां मुख्यस्य विदितात्मनः || ५-३३-१५स्नुषा दशरथस्याहम् शत्रुसैन्यप्रतापिनः 
| दुहिता जनकस्य अहम् वैदेहस्य महात्मनः || ५-३३-१६सीता च नाम नाम्ना अहम् भार्या रामस्य धीमतः 
| समा द्वादश तत्र अहम् राघवस्य निवेशने || ५-३३-१७भुन्जाना मानुषान् भोगान् सर्व काम समृद्धिनी 
| ततः त्रयोदशे वर्षे राज्येन इक्ष्वाकु नन्दनम् || ५-३३-१८अभिषेचयितुम् राजा स उपाध्यायः प्रचक्रमे 
| तस्मिन् सम्भ्रियमाणे तु राघवस्य अभिषेचने || ५-३३-१९कैकेयी नाम भर्तारम् देवी वचनम् अब्रवीत् 
| न पिबेयम् न खादेयम् प्रत्यहम् मम भोजनम् || ५-३३-२०एष मे जीवितस्य अन्तो रामो यदि अभिषिच्यते 
| यत् तत् उक्तम् त्वया वाक्यम् प्रीत्या नृपति सत्तम || ५-३३-२१तच् चेन् न वितथम् कार्यम् 
वनम् गच्छतु राघवः | स राजा सत्य वाग् देव्या वर दानम् अनुस्मरन् || ५-३३-२२मुमोह वचनम् श्रुत्वा कैकेय्याः क्रूरम् 
अप्रियम् | ततः तु स्थविरो राजा सत्य धर्मे व्यवस्थितः || ५-३३-२३ज्येष्ठम् यशस्विनम् पुत्रम् रुदन् 
राज्यम् अयाचत | स पितुः वचनम् श्रीमान् अभिषेकात् परम् प्रियम् || ५-३३-२४मनसा पूर्वम् आसाद्य वाचा प्रतिगृहीतवान् 
| दद्यान् न प्रतिगृह्णीयान् न ब्रूयत् किंचित् अप्रियम् || ५-३३-२५अपि जीवित हेतोः हि रामः 
सत्य पराक्रमः | स विहाय उत्तरीयाणि महाअर्हाणि महायशाः || ५-३३-२६विसृज्य मनसा राज्यम् जनन्यै माम् समादिशत् 
| सा अहम् तस्य अग्रतः तूर्णम् प्रस्थिता वन चारिणी || ५-३३-२७न हि मे तेन हीनाया वासः स्वर्गे 
अपि रोचते | प्राग् एव तु महाभागः सौमित्रिः मित्र नन्दनः || ५-३३-२८पूर्वजस्य अनुयात्रा अर्थे द्रुम 
चीरैः अलम्कृतः | ते वयम् भर्तुः आदेशम् बहु मान्य दृढ व्रताः || ५-३३-२९प्रविष्टाः स्म पुरात् दृष्टम् वनम् 
गम्भीर दर्शनम् | वसतो दण्डक अरण्ये तस्य अहम् अमित ओजसः || ५-३३-३०रक्षसा अपहृता भार्या रावणेन दुरात्मना 
| द्वौ मासौ तेन मे कालो जीवित अनुग्रहः कृतः || ५-३३-३१ऊर्ध्वम् द्वाभ्याम् तु मासाभ्याम् 
ततः त्यक्ष्यामि जीवितम् | इत्यार्षे श्रीमद्रामायणे आदिकाव्ये सुन्दरकाण्डे त्रयस्त्रिंशः सर्गः तस्याः तत् वचनम् श्रुत्वा हनूमान् हरि यूथपः |दुह्खात् दुह्ख अभिभूतायाः सान्तम् उत्तरम् 
अब्रवीत् || ५-३४-१ अहम् रामस्य संदेशात् देवि दूतः तव आगतः |वैदेहि कुशली रामः त्वाम् च कौशलम् अब्रवीत् || 
५-३४-२ यो ब्राह्मम् अस्त्रम् वेदान् च वेद वेदविदाम् वरः |स त्वाम् दाशरथी रामो देवि कौशलम् अब्रवीत् 
|| ५-३४-३ लक्ष्मणः च महातेजा भर्तुः ते अनुचरः प्रियः |कृतवान् शोक सम्तप्तः शिरसा ते अभिवादनम् || 
५-३४-४ सा तयोः कुशलम् देवी निशम्य नर सिम्हयोः |प्रीति सम्हृष्ट सर्व अन्गी हनूमान्तम् अथ अब्रवीत् 
|| ५-३४-५ कल्याणी बत गथा इयम् लौकिकी प्रतिभाति मे |एहि जीवन्तम् आनदो नरम् वर्ष शतात् अपि || ५-३४-६ तयोः समागमे तस्मिन् प्रीतिः उत्पादिता अद्भुता |परस्परेण च आलापम् विश्वस्तौ तौ प्रचक्रतुः 
|| ५-३४-७ तस्याः तत् वचनम् श्रुत्वा हनूमान् हरि यूथपः |सीतायाः शोक दीनायाः समीपम् उपचक्रमे || ५-३४-८ यथा यथा समीपम् स हनूमान् उपसर्पति |तथा तथा रावणम् सा तम् सीता परिशन्कते || ५-३४-९ अहो धिग् धिग् कृतम् इदम् कथितम् हि यत् अस्य मे |रूप अन्तरम् उपागम्य स एव अयम् हि रावणः 
|| ५-३४-१० ताम् अशोकस्य शाखाम् सा विमुक्त्वा शोक कर्शिता |तस्याम् एव अनवद्य अन्गी धरण्याम् समुपाविशत् 
|| ५-३४-११ हनुमानपि दुःखार्तां तां दृष्ट्वा भयमोहिताम् |अवन्दत महाबाहुः ततः ताम् जनक आत्मजाम् || 
५-३४-१२सा च एनम् भय वित्रस्ता भूयो न एव अभ्युदैक्षत | तम् दृष्ट्वा वन्दमानम् तु सीता शशि निभ आनना || ५-३४-१३अब्रवीत् दीर्घम् उच्छ्वस्य वानरम् 
मधुर स्वरा | मायाम् प्रविष्टो मायावी यदि त्वम् रावणः स्वयम् || ५-३४-१४उत्पादयसि मे भूयः सम्तापम् तन् 
न शोभनम् | स्वम् परित्यज्य रूपम् यः परिव्राजक रूपधृत् || ५-३४-१५जन स्थाने मया दृष्टः त्वम् स एव असि 
रावणः | उपवास कृशाम् दीनाम् काम रूप निशा चर || ५-३४-१६सम्तापयसि माम् भूयः सम्तापम् तन् न शोभनम् 
| अथवा नैतदेवं हि यन्मया परिशङ्कितम् || ५-३४-१७मनसो हि मम प्रीतिरुत्पन्ना तव दर्शनात् | यदि रामस्य दूतः त्वम् आगतो भद्रम् अस्तु ते || ५-३४-१८पृच्छामि त्वाम् हरि श्रेष्ठ प्रिया 
राम कथा हि मे | गुणान् रामस्य कथय प्रियस्य मम वानर || ५-३४-१९चित्तम् हरसि मे सौम्य नदी कूलम् यथा रयः | अहो स्वप्नस्य सुखता या अहम् एवम् चिर आहृता || ५-३४-२०प्रेषितम् नाम पश्यामि राघवेण वन ओकसम् 
| स्वप्नेऽपि यद्यहम् वीरं राघवम् सहलक्ष्मणम् || ५-३४-२१पश्येयम् नावसीदेयम् स्वप्नोऽपि मम 
मत्सरी | न अहम् स्वप्नम् इमम् मन्ये स्वप्ने दृष्ट्वा हि वानरम् || ५-३४-२२न शक्यो अभ्युदयः प्राप्तुम् 
प्राप्तः च अभ्युदयो मम | किम् नु स्याच् चित्त मोहो अयम् भवेत् वात गतिः तु इयम् || ५-३४-२३उन्मादजो विकारो वा स्यात् 
इयम् मृग तृष्णिका | अथवा न अयम् उन्मादो मोहो अपि उन्माद लक्ष्मणः || ५-३४-२४सम्बुध्ये च अहम् आत्मानम् इमम् 
च अपि वन ओकसम् | इति एवम् बहुधा सीता सम्प्रधार्य बल अबलम् || ५-३४-२५रक्षसाम् काम रूपत्वान् मेने तम् राक्षस 
अधिपम् | एताम् बुद्धिम् तदा कृत्वा सीता सा तनु मध्यमा || ५-३४-२६न प्रतिव्याजहार अथ वानरम् जनक आत्मजा 
| सीतायाः चिन्तितम् बुद्ध्वा हनूमान् मारुत आत्मजः || ५-३४-२७श्रोत्र अनुकूलैः वचनैः तदा ताम् 
सम्प्रहर्षयत् | आदित्य इव तेजस्वी लोक कान्तः शशी यथा || ५-३४-२८राजा सर्वस्य लोकस्य देवो वैश्रवणो यथा |
विक्रमेण उपपन्नः च यथा विष्णुः महायशाः || ५-३४-२९ सत्य वादी मधुर वाग् देवो वाचस्पतिः यथा |रूपवान् सुभगः श्रीमान् कन्दर्प इव मूर्तिमान् || 
५-३४-३० स्थान क्रोध प्रहर्ता च श्रेष्ठो लोके महारथः |बाहुच् चायाम् अवष्टब्धो यस्य लोको महात्मनः 
|| ५-३४-३१ अपकृश्ष्य आश्रम पदान् मृग रूपेण राघवम् |शून्ये येन अपनीता असि तस्य द्रक्ष्यसि यत् फलम् 
|| ५-३४-३२ नचिरात् रावणम् सम्ख्ये यो वधिष्यति वीर्यवान् |रोष प्रमुक्तैः इषुभिः ज्वलद्भिः इव पावकैः 
|| ५-३४-३३तेन अहम् प्रेषितो दूतः त्वत् सकाशम् इह आगतः |त्वत् वियोगेन दुह्ख आर्तः स त्वाम् कौशलम् अब्रवीत् 
|| ५-३४-३४ लक्ष्मणः च महातेजाः सुमित्र आनन्द वर्धनः |अभिवाद्य महाबाहुः सो अपि कौशलम् अब्रवीत् || 
५-३४-३५ रामस्य च सखा देवि सुग्रीवो नाम वानरः |राजा वानर मुख्यानाम् स त्वाम् कौशलम् अब्रवीत् || 
५-३४-३६ नित्यम् स्मरति रामः त्वाम् ससुग्रीवः सलक्ष्मणः |दिष्ट्या जीवसि वैदेहि राक्षसी वशम् आगता 
|| ५-३४-३७ नचिरात् द्रक्ष्यसे रामम् लक्ष्मणम् च महारथम् |मध्ये वानर कोटीनाम् सुग्रीवम् च अमित ओजसम् 
|| ५-३४-३८ अहम् सुग्रीव सचिवो हनूमान् नाम वानरः |प्रविष्टो नगरीम् लन्काम् लन्घयित्वा महाउदधिम् || 
५-३४-३९ कृत्वा मूर्ध्नि पद न्यासम् रावणस्य दुरात्मनः |त्वाम् द्रष्टुम् उपयातो अहम् समाश्रित्य 
पराक्रमम् || ५-३४-४० न अहम् अस्मि तथा देवि यथा माम् अवगच्छसि |विशन्का त्यज्यताम् एषा श्रद्धत्स्व वदतो मम || 
५-३४-४१ इत्यार्षे श्रीमद्रामायणे आदिकाव्ये सुन्दरकाण्डे चतुस्त्रिंशः सर्गः ताम् तु राम कथाम् श्रुत्वा वैदेही वानर ऋषभात् |उवाच वचनम् सान्त्वम् इदम् मधुरया गिरा || 
५-३५-१ क्व ते रामेण संसर्गः कथम् जानासि लक्ष्मणम् |वानराणाम् नराणाम् च कथम् आसीत् समागमः || ५-३५-२ यानि रामस्य लिन्गानि लक्ष्मणस्य च वानर |तानि भूयः समाचक्ष्व न माम् शोकः समाविशेत् || ५-३५-३ कीदृशम् तस्य संस्थानम् रूपम् रामस्य कीदृशम् |कथम् ऊरू कथम् बाहू लक्ष्मणस्य च शंस मे || 
५-३५-४ एवम् उक्तः तु वैदेह्या हनूमान् मारुत आत्मजः |ततो रामम् यथा तत्त्वम् आख्यातुम् उपचक्रमे 
|| ५-३५-५ जानन्ती बत दिष्ट्या माम् वैदेहि परिपृच्छसि |भर्तुः कमल पत्र अक्षि सम्ख्यानम् लक्ष्मणस्य 
च || ५-३५-६ यानि रामस्य चिह्नानि लक्ष्मणस्य च यानि वै |लक्षितानि विशाल अक्षि वदतः शृणु तानि मे || 
५-३५-७ रामः कमल पत्र अक्षः सर्व भूत मनो हरः |रूप दाक्षिण्य सम्पन्नः प्रसूतो जनक आत्मजे || ५-३५-८ तेजसा आदित्य सम्काशः क्षमया पृथिवी समः |बृहस्पति समो बुद्ध्या यशसा वासव उपमः || ५-३५-९ रक्षिता जीव लोकस्य स्व जनस्य च रक्षिता |रक्षिता स्वस्य वृत्तस्य धर्मस्य च परम् तपः || 
५-३५-१० रामो भामिनि लोकस्य चातुर्वर्ण्यस्य रक्षिता |मर्यादानाम् च लोकस्य कर्ता कारयिता च सः || 
५-३५-११ अर्चिष्मान् अर्चितो अत्यर्थम् ब्रह्म चर्य व्रते स्थितः |साधूनाम् उपकारज्ञः प्रचारज्ञः 
च कर्मणाम् || ५-३५-१२ राज विद्या विनीतः च ब्राह्मणानाम् उपासिता |श्रुतवान् शील सम्पन्नो विनीतः च परम् तपः || 
५-३५-१३ यजुः वेद विनीतः च वेदविद्भिः सुपूजितः |धनुः वेदे च वेदे च वेद अन्गेषु च निष्ठितः || ५-३५-१४ विपुल अंसो महाबाहुः कम्बु ग्रीवः शुभ आननः |गूढ जत्रुः सुताम्र अक्षो रामो देवि जनैः श्रुतः 
|| ५-३५-१५ दुन्दुभि स्वन निर्घोषः स्निग्ध वर्णः प्रतापवान् |समः सम विभक्त अन्गो वर्णम् श्यामम् समाश्रितः 
|| ५-३५-१६ त्रिस्थिरः त्रिप्रलम्बः च त्रिसमः त्रिषु च उन्नतः |त्रिवलीवान् त्र्यवनतः चतुः व्यन्गः 
त्रिशीर्षवान् || ५-३५-१७ त्रिवलीवांस्त्र्यवनतश्चतुर्व्यङ्गस्त्रिशीर्षवान् |चतुष्कलश्चतुर्लेखश्चतुष्किष्कुश्चतुःसमः 
|| ५-३५-१८ चतुष् कलः चतुः लेखः चतुष् किष्कुः चतुः समः |चतुर्दश सम द्वन्द्वः चतुः दष्टः चतुः गतिः 
|| ५-३५-१९ दश पद्मो दश बृहत् त्रिभिः व्याप्तो द्वि शुक्लवान् |षड् उन्नतो नव तनुः त्रिभिः व्याप्नोति 
राघवः || ५-३५-२० सत्य धर्म परः श्रीमान् सम्ग्रह अनुग्रहे रतः |देश काल विभागज्ञः सर्व लोक प्रियम् वदः || 
५-३५-२१ भ्राता च तस्य द्वैमात्रः सौमित्रिः अपराजितः |अनुरागेन रूपेण गुणैः चैव तथा विधः || ५-३५-२२ तावुभौ नरशार्डूलौ त्वद्दर्शनसमुत्सुकौ |विचिन्वनौ महीम् कृत्स्नामस्माभिरभिसम्गातौ || ५-३५-२३ त्वाम् एव मार्गमाणो तौ विचरन्तौ वसुम् धराम् |ददर्शतुः मृग पतिम् पूर्वजेन अवरोपितम् || 
५-३५-२४ऋश्यमूकस्य पृष्ठे तु बहु पादप सम्कुले |भ्रातुः भार्य आर्तम् आसीनम् सुग्रीवम् प्रिय दर्शनम् || ५-३५-२५ वयम् तु हरि राजम् तम् सुग्रीवम् सत्य सम्गरम् |परिचर्यामहे राज्यात् पूर्वजेन अवरोपितम् 
|| ५-३५-२६ ततः तौ चीर वसनौ धनुः प्रवर पाणिनौ |ऋश्यमूकस्य शैलस्य रम्यम् देशम् उपागतौ || ५-३५-२७ स तौ दृष्ट्वा नर व्याघ्रौ धन्विनौ वानर ऋषभः |अभिप्लुतो गिरेः तस्य शिखरम् भय मोहितः || 
५-३५-२८ ततः स शिखरे तस्मिन् वानर इन्द्रो व्यवस्थितः |तयोः समीपम् माम् एव प्रेषयामास सत्वरः || 
५-३५-२९ ताव् अहम् पुरुष व्याघ्रौ सुग्रीव वचनात् प्रभू |रूप लक्षण सम्पन्नौ कृत अञ्जलिः उपस्थितः 
|| ५-३५-३० तौ परिज्ञात तत्त्व अर्थौ मया प्रीति समन्वितौ |पृष्ठम् आरोप्य तम् देशम् प्रापितौ पुरुष 
ऋषभौ || ५-३५-३१ निवेदितौ च तत्त्वेन सुग्रीवाय महात्मने |तयोः अन्योन्य सम्भाषात् भृशम् प्रीतिः अजायत || 
५-३५-३२ ततस्तौ प्रीतिसंपन्नौ हरि ईश्वर नर ईश्वरौ |परस्पर कृत आश्वासौ कथया पूर्व वृत्तया || ५-३५-३३ तम् ततः सान्त्वयामास सुग्रीवम् लक्ष्मण आग्रजः |स्त्री हेतोः वालिना भ्रात्रा निरस्तम् उरु 
तेजसा || ५-३५-३४ ततः त्वन् नाशजम् शोकम् रामस्य अक्लिष्ट कर्मणः |लक्ष्मणो वानर इन्द्राय सुग्रीवाय न्यवेदयत् 
|| ५-३५-३५ स श्रुत्वा वानर इन्द्रः तु लक्ष्मणेन ईरितम् वचः |तदा आसीन् निष्प्रभो अत्यर्थम् ग्रह ग्रस्त 
इव अंशुमान् || ५-३५-३६ ततः त्वत् गात्र शोभीनि रक्षसा ह्रियमाणया |यानि आभरण जालानि पातितानि मही तले || ५-३५-३७
तानि सर्वाणि रामाय आनीय हरि यूथपाः |सम्हृष्टा दर्शयाम् आसुः गतिम् तु न विदुः तव || ५-३५-३८ तानि रामाय दत्तानि मया एव उपहृतानि च |स्वनवन्ति अवकीर्णन्ति तस्मिन् विहत चेतसि || ५-३५-३९ तानि अन्के दर्शनीयानि कृत्वा बहु विधम् ततः |तेन देव प्रकाशेन देवेन परिदेवितम् || ५-३५-४० पश्यतः तस्या रुदतः ताम्यतः च पुनः पुनः |प्रादीपयन् दाशरथेः तानि शोक हुत अशनम् || ५-३५-४१ शयितम् च चिरम् तेन दुह्ख आर्तेन महात्मना |मया अपि विविधैः वाक्यैः कृच्छ्रात् उत्थापितः 
पुनः || ५-३५-४२ तानि दृष्ट्वा महाअर्हाणि दर्शयित्वा मुहुः मुहुः |राघवः सह सौमित्रिः सुग्रीवे स न्यवेदयत् 
|| ५-३५-४३ स तव अदर्शनात् आर्ये राघवः परितप्यते |महता ज्वलता नित्यम् अग्निना इव अग्नि पर्वतः || ५-३५-४४ त्वत् कृते तम् अनिद्रा च शोकः चिन्ता च राघवम् |तापयन्ति महात्मानम् अग्नि अगारम् इव अग्नयः 
|| ५-३५-४५ तव अदर्शन शोकेन राघवः प्रविचाल्यते |महता भूमि कम्पेन महान् इव शिला उच्चयः || ५-३५-४६ कानानानि सुरम्याणि नदी प्रस्रवणानि च |चरन् न रतिम् आप्नोति त्वम् अपश्यन् नृप आत्मजे || 
५-३५-४७ स त्वाम् मनुज शार्दूलः क्षिप्रम् प्राप्स्यति राघवः |समित्र बान्धवम् हत्वा रावणम् जनक आत्मजे 
|| ५-३५-४८ सहितौ राम सुग्रीवाव् उभाव् अकुरुताम् तदा |समयम् वालिनम् हन्तुम् तव च अन्वेषणम् तथा || 
५-३५-४९ ततस्ताभ्याम् कुमाराभ्याम् वीराभ्याम् स हरीश्वरः |किष्किन्धाम् समूपागम्य वाली युद्धे निपातितः 
|| ५-३५-५० ततो निहत्य तरसा रामो वालिनम् आहवे |सर्व ऋष्क हरि सम्घानाम् सुग्रीवम् अकरोत् पतिम् || ५-३५-५१ राम सुग्रीवयोः ऐक्यम् देवि एवम् समजायत |हनूमन्तम् च माम् विद्धि तयोः दूतम् इह आगतम् || 
५-३५-५२ स्व राज्यम् प्राप्य सुग्रीवः समनीय महाहरीन् |त्वत् अर्थम् प्रेषयामास दिशो दश महाबलान् 
|| ५-३५-५३ आदिष्टा वानर इन्द्रेण सुग्रीवेण महाओजसः |अद्रि राज प्रतीकाशाः सर्वतः प्रस्थिता महीम् || 
५-३५-५४ ततस्ते मार्गमाणा वै सुग्रीववचनातुराः |चरन्ति वसुधाम् कृत्स्नाम् वयमन्ये च वानराः || ५-३५-५५ अन्गदो नाम लक्ष्मीवान् वालि सूनुः महाबलः |प्रस्थितः कपि शार्दूलः त्रिभाग बल सम्वृतः || 
५-३५-५६ तेषाम् नो विप्रनष्टानाम् विन्ध्ये पर्वत सत्तमे |भृशम् शोक परीतनाम् अहो रात्र गणा गताः 
|| ५-३५-५७ ते वयम् कार्य नैराश्यात् कालस्य अतिक्रमेण च |भयाच् च कपि राजस्य प्राणान् त्यक्तुम् व्यवस्थिताः 
|| ५-३५-५८ विचित्य वन दुर्गाणि गिरि प्रस्रवणानि च |अनासाद्य पदम् देव्याः प्राणान् त्यक्तुम् व्यवस्थिताः 
|| ५-३५-५९ दृष्ट्वा प्रायोपविष्टांश्च सर्वान्वानरपुङ्गवान् |भृशम् शोक अर्णवे मग्नः पर्यदेवयत् अन्गदः 
|| ५-३५-६०तव नाशम् च वैदेहि वालिनः च तथा वधम् |प्राय उपवेशम् अस्माकम् मरणम् च जटायुषः || ५-३५-६१ तेषाम् नः स्वामि संदेशान् निराशानाम् मुमूर्षताम् |कार्य हेतोः इव आयातः शकुनिः वीर्यवान् 
महान् || ५-३५-६२ गृध्र राजस्य सोदर्यः सम्पातिः नाम गृध्र राट् |श्रुत्वा भ्रातृ वधम् कोपात् इदम् वचनम् अब्रवीत् 
|| ५-३५-६३ यवीयान् केन मे भ्राता हतः क्व च विनाशितः |एतत् आख्यातुम् इच्छामि भवद्भिः वानर उत्तमाः 
|| ५-३५-६४ अन्गदो अकथयत् तस्य जन स्थाने महत् वधम् |रक्षसा भीम रूपेण त्वाम् उद्दिश्य यथा तथम् || ५-३५-६५ जटायोः तु वधम् श्रुत्वा दुह्हितः सो अरुण आत्मजः |त्वाम् आह स वर आरोहे वसन्तीम् रावण आलये 
|| ५-३५-६६ तस्य तत् वचनम् श्रुत्वा सम्पातेः प्रीति वर्धनम् |अन्गद प्रमुखाः सर्वे ततः सम्प्रस्थिता 
वयम् || ५-३५-६७ विन्ध्यादुत्थाय सम्प्राप्ताः सागरस्यान्तमुत्तरम् |त्वत् दर्शन कृत उत्साहा हृष्टाः तुष्टाः 
प्लवम्गमाः || ५-३५-६८ अङ्गदप्रमुखाः सर्वे वेलोपान्तमुपस्थिताः |चिन्ताम् जग्मुः पुनर्भीतास्त्वद्दर्शनसमुत्सुकाः 
|| ५-३५-६९ अथ अहम् हरि सैन्यस्य सागरम् दृश्य सीदतः |व्यवधूय भयम् तीव्रम् योजनानाम् शतम् प्लुतः || 
५-३५-७० लन्का च अपि मया रात्रौ प्रविष्टा राक्षस आकुला |रावणः च मया दृष्टः त्वम् च शोक निपीडिता 
|| ५-३५-७१ एतत् ते सर्वम् आख्यातम् यथा वृत्तम् अनिन्दिते |अभिभाषस्व माम् देवि दूतो दाशरथेः अहम् || 
५-३५-७२ त्वम् माम् राम कृत उद्योगम् त्वन् निमित्तम् इह आगतम् |सुग्रीव सचिवम् देवि बुध्यस्व पवन 
आत्मजम् || ५-३५-७३ कुशली तव काकुत्स्थः सर्व शस्त्रभृताम् वरः |गुरोः आराधने युक्तो लक्ष्मणः च सुलक्षणः || 
५-३५-७४ तस्य वीर्यवतो देवि भर्तुः तव हिते रतः |अहम् एकः तु सम्प्राप्तः सुग्रीव वचनात् इह || ५-३५-७५ मया इयम् असहायेन चरता काम रूपिणा |दक्षिणा दिग् अनुक्रान्ता त्वन् मार्ग विचय एषिणा || ५-३५-७६ दिष्ट्या अहम् हरि सैन्यानाम् त्वन् नाशम् अनुशोचताम् |अपनेष्यामि सम्तापम् तव अभिगम शंसनात् 
|| ५-३५-७७ दिष्ट्या हि न मम व्यर्थम् देवि सागर लन्घनम् |प्राप्स्यामि अहम् इदम् दिष्ट्या त्वत् दर्शन 
कृतम् यशः || ५-३५-७८ राघवः च महावीर्यः क्षिप्रम् त्वाम् अभिपत्स्यते |समित्र बान्धवम् हत्वा रावणम् राक्षस अधिपम् 
|| ५-३५-७९ कौरजो नाम वैदेहि गिरीणाम् उत्तमो गिरिः |ततो गच्छति गो कर्णम् पर्वतम् केसरी हरिः || ५-३५-८० स च देव ऋषिभिः दृष्टः पिता मम महाकपिः |तीर्थे नदी पतेः पुण्ये शम्ब सादनम् उद्धरत् || ५-३५-८१ तस्य अहम् हरिणः क्षेत्रे जातो वातेन मैथिलि |हनूमान् इति विख्यातो लोके स्वेन एव कर्मणा 
|| ५-३५-८२ विश्वासार्थम् तु वैदेहि भर्तुरुक्ता मया गुणाः |विश्वास अर्थम् तु वैदेहि भर्तुः उक्ता मया 
गुणाः || ५-३५-८३ एवम् विश्वासिता सीता हेतुभिः शोक कर्शिता |उपपन्नैः अभिज्ञानैः दूतम् तम् अवगच्छति || ५-३५-८४ अतुलम् च गता हर्षम् प्रहर्षेण तु जानकी |नेत्राभ्याम् वक्र पक्ष्माभ्याम् मुमोच आनन्दजम् 
जलम् || ५-३५-८५ चारु तच् च आननम् तस्याः ताम्र शुक्ल आयत ईक्षणम् |अशोभत विशाल अक्ष्या राहु मुक्त इव उडु 
राट् || ५-३५-८६ हनूमन्तम् कपिम् व्यक्तम् मन्यते न अन्यथा इति सा |अथ उवाच हनूमान् ताम् उत्तरम् प्रिय दर्शनाम् 
|| ५-३५-८७ एतत्ते सर्वमाख्यातम् समाश्वसिहि मैथिलि |किम् करोमि कथम् वा ते रोचते प्रतियाम्यहम् || ५-३५-८८ हते असुरे सम्यति शम्ब सादने |कपि प्रवीरेण महर्षि चोदनात् |ततो अस्मि वायु प्रभवो हि 
मैथिलि |प्रभावतः तत् प्रतिमः च वानरः || ५-३५-८९ इत्यार्षे श्रीमद्रामायणे आदिकाव्ये सुन्दरकाण्डे पञ्चत्रिंशः सर्गः भूय एव महातेजा हनूमान् मारुत आत्मजः |
अब्रवीत् प्रश्रितम् वाक्यम् सीता प्रत्यय कारणात् || ५-३६-१ वानरो अहम् महाभागे दूतो रामस्य धीमतः |
राम नाम अन्कितम् च इदम् पश्य देवि अन्गुलीयकम् || ५-३६-२ प्रत्ययार्थम् तवानीतम् तेन दत्तम् महात्मना |
समाश्वसिहि भद्रम् ते क्षीण दुह्ख फला हि असि || ५-३६-३ गृहीत्वा प्रेक्षमाणा सा भर्तुः कर विभूषणम् |
भर्तारम् इव सम्प्राप्ता जानकी मुदिता अभवत् || ५-३६-४ चारु तत् वदनम् तस्याः ताम्र शुक्ल आयत ईक्षणम् |
अशोभत विशालाक्ष्या राहु मुक्त इव उडु राट् || ५-३६-५
ततः सा ह्रीमती बाला भर्तुः संदेश हर्षिता |
परितुट्षा प्रियम् श्रुत्वा प्राशंसत महाकपिम् || ५-३६-६ विक्रान्तः त्वम् समर्थः त्वम् प्राज्ञः त्वम् वानर उत्तम |
येन इदम् राक्षस पदम् त्वया एकेन प्रधर्षितम् || ५-३६-७ शत योजन विस्तीर्णः सागरो मकर आलयः |
विक्रम श्लाघनीयेन क्रमता गोष्पदी कृतः || ५-३६-८ न हि त्वाम् प्राकृतम् मन्ये वनरम् वनर ऋषभ |
यस्य ते न अस्ति सम्त्रासो रावणान् न अपि सम्भ्रमः || ५-३६-९ अर्हसे च कपि श्रेष्ठ मया समभिभाषितुम् |
यदि असि प्रेषितः तेन रामेण विदित आत्मना || ५-३६-१० प्रेषयिष्यति दुर्धर्षो रामो न हि अपरीक्षितम् |
पराक्रमम् अविज्ञाय मत् सकाशम् विशेषतः || ५-३६-११ दिष्ट्या च कुशली रामो धर्म आत्मा धर्म वत्सलः |
लक्ष्मणः च महातेजाः सुमित्र आनन्द वर्धनः || ५-३६-१२ कुशली यदि काकुत्स्थः किम् नु सागर मेखलाम् |
महीम् दहति कोपेन युग अन्त अग्निः इव उत्थितः || ५-३६-१३ अथवा शक्तिमन्तौ तौ सुराणाम् अपि निग्रहे |
मम एव तु न दुह्खानाम् अस्ति मन्ये विपर्ययः || ५-३६-१४ कच्चिच् च व्यथते रामः कच्चिन् न परिपत्यते |
उत्तराणि च कार्याणि कुरुते पुरुष उत्तमः || ५-३६-१५ कच्चिन् न दीनः सम्भ्रान्तः कार्येषु च न मुह्यति |
कच्चिन् पुरुष कार्याणि कुरुते नृपतेः सुतः || ५-३६-१६ द्विविधम् त्रिविध उपायम् उपायम् अपि सेवते |
विजिगीषुः सुहृत् कच्चिन् मित्रेषु च परम् तपः || ५-३६-१७ कच्चिन् मित्राणि लभते मित्रैः च अपि अभिगम्यते |
कच्चित् कल्याण मित्रः च मित्रैः च अपि पुरः कृतः || ५-३६-१८ कच्चित् आशास्ति देवानाम् प्रसादम् पार्थिव आत्मजः |
कच्चित् पुरुष कारम् च दैवम् च प्रतिपद्यते || ५-३६-१९ कच्चिन् न विगत स्नेहो विवासान् मयि राघवः |
कच्चिन् माम् व्यसनात् अस्मान् मोक्षयिष्यति वानरः || ५-३६-२० सुखानाम् उचितो नित्यम् असुखानाम् अनूचितः |
दुह्खम् उत्तरम् आसाद्य कच्चित् रामो न सीदति || ५-३६-२१ कौसल्यायाः तथा कच्चित् सुमित्रायाः तथैव च |
अभीक्ष्णम् श्रूयते कच्चित् कुशलम् भरतस्य च || ५-३६-२२ मन् निमित्तेन मान अर्हः कच्चित् शोकेन राघवः |
कच्चिन् न अन्य मना रामः कच्चिन् माम् तारयिष्यति || ५-३६-२३ कच्चित् अक्षाउहिणीम् भीमाम् भरतो भ्रातृ वत्सलः |
ध्वजिनीम् मन्त्रिभिः गुप्ताम् प्रेषयिष्यति मत् कृते || ५-३६-२४ वानर अधिपतिः श्रीमान् सुग्रीवः कच्चित् एष्यति |
मत् कृते हरिभिः वीरैः वृतो दन्त नख आयुधैः || ५-३६-२५ कच्चिच् च लक्ष्मणः शूरः सुमित्रा आनन्द वर्धनः |
अस्त्रवित् शर जालेन राक्षसान् विधमिष्यति || ५-३६-२६ रौद्रेण कच्चित् अस्त्रेण रामेण निहतम् रणे |
द्रक्ष्यामि अल्पेन कालेन रावणम् ससुहृज् जनम् || ५-३६-२७ कच्चिन् न तद्त् हेम समान वर्णम् |
तस्य आननम् पद्म समान गन्धि |
मया विना शुष्यति शोक दीनम् |
जल क्षये पद्मम् इव आतपेन || ५-३६-२८ धर्म अपदेशात् त्यजतः च राज्याम् |
माम् च अपि अरण्यम् नयतः पदातिम् |
न आसीत् व्यथा यस्य न भीः न शोकः |
कच्चित् स धैर्यम् हृदये करोति || ५-३६-२९ न च अस्य माता न पिता न च अन्यः न |
स्नेहात् विशिष्टो अस्ति मया समो वा |
तावद्त् हि अहम् दूत जिजीविषेयम् |
यावत् प्रवृत्तिम् शृणुयाम् प्रियस्य || ५-३६-३० इति इव देवी वचनम् महाअर्थम् |
तम् वानर इन्द्रम् मधुर अर्थम् उक्त्वा |
श्रोतुम् पुनः तस्य वचो अभिरामम् |
राम अर्थ युक्तम् विरराम रामा || ५-३६-३१ सीताया वचनम् श्रुत्वा मारुतिः भीम विक्रमः |
शिरसि अञ्जलिम् आधाय वाक्यम् उत्तरम् अब्रवीत् || ५-३६-३२ न त्वाम् इहस्थाम् जानीते रामः कमल लोचनः |
तेन त्वामिहस्थाम् जानीते रामः कमललोचने || ५-३६-३३ श्रुत्वा एव तु वचो मह्यम् क्षिप्रम् एष्यति राघवः |
चमूम् प्रकर्षन् महतीम् हरि ऋष्क गण सम्कुलाम् || ५-३६-३४ विष्टम्भयित्वा बाण ओघैः अक्षोभ्यम् वरुण आलयम् |
करिष्यति पुरीम् लन्काम् काकुत्स्थः शान्त राक्षसाम् || ५-३६-३५ तत्र यदि अन्तरा मृत्युः यदि देवाः सह असुराः |
स्थास्यन्ति पथि रामस्य स तान् अपि वधिष्यति || ५-३६-३६ तव अदर्शनजेन आर्ये शोकेन स परिप्लुतः |
न शर्म लभते रामः सिम्ह अर्दित इव द्विपः || ५-३६-३७ दर्दरेण च ते देवि शपे मूल फलेन च |
मलयेन च विन्ध्येन मेरुणा मन्दरेण च || ५-३६-३८
यथा सुनयनं वल्गु बिम्बौष्ठं चारुकुण्डलम् |
मुखं द्रक्ष्यसि रामस्य पूर्णचन्द्रमिवोदितम् || ५-३६-३९ क्षिप्रं द्रक्ष्यसि वैदेहि रामं प्रस्रवणे गिरौ |
शतक्रतुमिवासीनं नाकपृष्ठस्य मूर्धनि || ५-३६-४० न मांसं राघवो भुङ्क्ते न चापि मधुसेवते |
वन्यं सुविहितं नित्यं भक्तमश्नाति पञ्चमम् || ५-३६-४१ न एव दंशान् न मशकान् न कीटान् न सरी सृपान् |
राघवो अपनयेत् गत्रात् त्वत् गतेन अन्तः आत्मना || ५-३६-४२ नित्यम् ध्यान परो रामो नित्यम् शोक परायणः |
न अन्यच् चिन्तयते किंचित् स तु काम वशम् गतः || ५-३६-४३ अनिद्रः सततम् रामः सुप्तो अपि च नर उत्तमः |
सीतेति मधुराम् वाणीम् व्याहरन् प्रतिबुध्यते || ५-३६-४४ दृष्ट्वा फलम् वा पुष्पम् वा यच् च अन्यत् स्त्री मनो हरम् |
बहुशो हा प्रियेति एवम् श्वसन् त्वाम् अभिभाषते || ५-३६-४५ स देवि नित्यम् परितप्यमानः |
त्वाम् एव सीतेति अभिभाषमाणः |
धृत व्रतो राज सुतो महात्मा |
तव एव लाभाय कृत प्रयत्नः || ५-३६-४६ सा राम सम्कीर्तन वीत शोका |
रामस्य शोकेन समान शोका |
शरन् मुखेन अम्बुद शेष |
निशा इव वैदेह सुता बभूव || ५-३६-४७ इत्यार्षे श्रीमद्रामायणे आदिकाव्ये सुन्दरकाण्डे षट्त्रिंशः सर्गः सा सीता तत् वचनम् श्रुत्वा पूर्ण चन्द्र निभ आनना |
हनूमन्तम् उवाच इदम् धर्म अर्थ सहितम् वचः || ५-३७-१ अमृतम् विष संसृष्टम् त्वया वानर भाषितम् |
यच् च न अन्य मना रामो यच् च शोक परायणः || ५-३७-२ ऐश्वर्ये वा सुविस्तीर्णे व्यसने वा सुदारुणे |
रज्ज्वा इव पुरुषम् बद्ध्वा कृत अन्तः परिकर्षति || ५-३७-३ विधिः नूनम् असम्हार्यः प्राणिनाम् प्लवग उत्तम |
सौमित्रिम् माम् च रामम् च व्यसनैः पश्य मोहितान् || ५-३७-४ शोकस्य अस्य कदा पारम् राघवो अधिगमिष्यति |
प्लवमानः परिश्रान्तो हत नौः सागरे यथा || ५-३७-५ राक्षसानाम् क्षयम् कृत्वा सूदयित्वा च रावणम् |
लन्काम् उन्मूलिताम् कृत्वा कदा द्रक्ष्यति माम् पतिः || ५-३७-६ स वाच्यः सम्त्वरस्व इति यावत् एव न पूर्यते |
अयम् सम्वत्सरः कालः तावद्त् हि मम जीवितम् || ५-३७-७ वर्तते दशमो मासो द्वौ तु शेषौ प्लवम्गम |
रावणेन नृशंसेन समयो यः कृतो मम || ५-३७-८ विभीषणेन च भ्रात्रा मम निर्यातनम् प्रति |
अनुनीतः प्रयत्नेन न च तत् कुरुते मतिम् || ५-३७-९ मम प्रतिप्रदानम् हि रावणस्य न रोचते |
रावणम् मार्गते सम्ख्ये मृत्युः काल वशम् गतम् || ५-३७-१० ज्येष्ठा कन्या अनला नम विभीषण सुता कपे |
तया मम एतत् आख्यातम् मात्रा प्रहितया स्वयम् || ५-३७-११ आशंस इति हरि श्रेष्ठ क्षिप्रम् माम् प्राप्स्यते पतिः |
अन्तः आत्मा हि मे शुद्धः तस्मिन् च बहवो गुणाः || ५-३७-१२ उत्साहः पौरुषम् सत्त्वम् आनृशंस्यम् कृतज्ञता |
विक्रमः च प्रभावः च सन्ति वानर राघवे || ५-३७-१३ चतुर्दश सहस्राणि राक्षसानाम् जघान यः |
जन स्थाने विना भ्रात्रा शत्रुः कः तस्य न उद्विजेत् || ५-३७-१४ न स शक्यः तुलयितुम् व्यसनैः पुरुष ऋषभः |
अहम् तस्य अनुभावज्ञा शक्रस्य इव पुलोमजा || ५-३७-१५ शर जाल अंशुमान् शूरः कपे राम दिवा करः |
शत्रु रक्षोमयम् तोयम् उपशोषम् नयिष्यति || ५-३७-१६ इति सम्जल्पमानाम् ताम् राम अर्थे शोक कर्शिताम् |
अश्रु सम्पूर्ण वदनाम् उवाच हनुमान् कपिः || ५-३७-१७ श्रुत्वा एव तु वचो मह्यम् क्षिप्रम् एष्यति राघवः |
चमूम् प्रकर्षन् महतीम् हरि ऋक्ष गण सम्कुलाम् || ५-३७-१८ अथवा मोचयिष्यामि ताम् अद्य एव हि राक्षसात् |
अस्मात् दुह्खात् उपारोह मम पृष्ठम् अनिन्दिते || ५-३७-१९ त्वम् हि पृष्ठ गताम् कृत्वा सम्तरिष्यामि सागरम् |
शक्तिः अस्ति हि मे वोढुम् लन्काम् अपि सरावणाम् || ५-३७-२० अहम् प्रस्रवणस्थाय राघवाय अद्य मैथिलि |
प्रापयिष्यामि शक्राय हव्यम् हुतम् इव अनलः || ५-३७-२१ द्रक्ष्यसि अद्य एव वैदेहि राघवम् सह लक्ष्मणम् |
व्यवसाय समायुक्तम् विष्णुम् दैत्य वधे यथा || ५-३७-२२ त्वत् दर्शन कृत उत्साहम् आश्रमस्थम् महाबलम् |
पुरंदरम् इव आसीनम् नाग राजस्य मूर्धनि || ५-३७-२३ पृष्ठम् आरोह मे देवि मा विकान्क्षस्व शोभने |
योगम् अन्विच्छ रामेण शश अन्केन इव रोहिणी || ५-३७-२४ कथयन्ति इव चन्द्रेण सूर्येण इव सुवर्चला |
मत् पृष्ठम् अधिरुह्य त्वम् तर आकाश महाअर्णवम् || ५-३७-२५ न हि मे सम्प्रयातस्य त्वाम् इतो नयतो अन्गने |
अनुगन्तुम् गतिम् शक्ताः सर्वे लन्का निवासिनः || ५-३७-२६ यथा एव अहम् इह प्राप्तः तथैव अहम् असंशयम् |
यास्यामि पश्य वैदेहि त्वाम् उद्यम्य विहायसम् || ५-३७-२७ मैथिली तु हरि श्रेष्ठात् श्रुत्वा वचनम् अद्भुतम् |
हर्ष विस्मित सर्व अन्गी हनूमन्तम् अथ अब्रवीत् || ५-३७-२८ हनूमन् दूरम् अध्वनम् कथम् माम् वोढुम् इच्छसि |
तत् एव खलु ते मन्ये कपित्वम् हरि यूथप || ५-३७-२९ कथम् वा अल्प शरीरः त्वम् माम् इतो नेतुम् इच्छसि |
सकाशम् मानव इन्द्रस्य भर्तुः मे प्लवग ऋषभ || ५-३७-३० सीताया वचनम् श्रुत्वा हनूमान् मारुत आत्मजः |
चिन्तयामास लक्ष्मीवान् नवम् परिभवम् कृतम् || ५-३७-३१ न मे जानाति सत्त्वम् वा प्रभावम् वा असित ईक्षणा |
तस्मात् पश्यतु वैदेही यत् रूपम् मम कामतः || ५-३७-३२ इति संचिन्त्य हनुमान् तदा प्लवग सत्तमः |
दर्शयामास वैदेह्याः स्वरूपम् अरि मर्दनः || ५-३७-३३ स तस्मात् पादपात् धीमान् आप्लुत्य प्लवग ऋषभः |
ततो वर्धितुम् आरेभे सीता प्रत्यय कारणात् || ५-३७-३४ मेरु मन्दार सम्काशो बभौ दीप्त अनल प्रभः |
अग्रतो व्यवतस्थे च सीताया वानर ऋषभः || ५-३७-३५ हरिः पर्वत सम्काशः ताम्र वक्त्रो महाबलः |
वज्र दम्ष्ट्र नखो भीमो वैदेहीम् इदम् अब्रवीत् || ५-३७-३६ सपर्वत वन उद्देशाम् साट्ट प्राकार तोरणाम् |
लन्काम् इमाम् सनथाम् वा नयितुम् शक्तिः अस्ति मे || ५-३७-३७ तत् अवस्थाप्य ताम् बुद्धिः अलम् देवि विकान्क्षया |
विशोकम् कुरु वैदेहि राघवम् सह लक्ष्मणम् || ५-३७-३८ तम् दृष्ट्वा अचल सम्काशम् उवाच जनक आत्मजा |
पद्म पत्र विशाल अक्षी मारुतस्य औरसम् सुतम् || ५-३७-३९ तव सत्त्वम् बलम् चैव विजानामि महाकपे |
वायोः इव गतिम् च अपि तेजः च अग्निः इव अद्भुतम् || ५-३७-४० प्राकृतो अन्यः कथम् च इमाम् भूमिम् आगन्तुम् अर्हति |
उदधेः अप्रमेयस्य पारम् वानर पुम्गव || ५-३७-४१ जानामि गमने शक्तिम् नयने च अपि ते मम |
अवश्यम् साम्प्रधार्य आशु कार्य सिद्धिः इह आत्मनः || ५-३७-४२ अयुक्तम् तु कपि श्रेष्ठ मया गन्तुम् त्वया सह |
वायु वेग सवेगस्य वेगो माम् मोहयेत् तव || ५-३७-४३ अहम् आकाशम् आसक्ता उपरि उपरि सागरम् |
प्रपतेयम् हि ते पृष्ठात् भयात् वेगेन गच्छतः || ५-३७-४४ पतिता सागरे च अहम् तिमि नक्र झष आकुले |
भयेयम् आशु विवशा यादसाम् अन्नम् उत्तमम् || ५-३७-४५ न च शक्ष्ये त्वया सार्धम् गन्तुम् शत्रु विनाशन |
कलत्रवति संदेहः त्वयि अपि स्यात् असंशयम् || ५-३७-४६ ह्रियमाणाम् तु माम् दृष्ट्वा राक्षसा भीम विक्रमाः |
अनुगच्छेयुः आदिष्टा रावणेन दुरात्मना || ५-३७-४७ तैः त्वम् परिवृतः शूरैः शूलम् उद्गर पाणिभिः |
भवेः त्वम् संशयम् प्राप्तो मया वीर कलत्रवान् || ५-३७-४८ सायुधा बहवो व्योम्नि राक्षसाः त्वम् निरायुधः |
कथम् शक्ष्यसि सम्यातुम् माम् चैव परिरक्षितुम् || ५-३७-४९ युध्यमानस्य रक्षोभिः ततः तैः क्रूर कर्मभिः |
प्रपतेयम् हि ते पृष्ठत् भय आर्ता कपि सत्तम || ५-३७-५० अथ रक्षांसि भीमानि महान्ति बलवन्ति च |
कथंचित् साम्पराये त्वाम् जयेयुः कपि सत्तम || ५-३७-५१ अथवा युध्यमानस्य पतेयम् विमुखस्य ते |
पतिताम् च गृहीत्वा माम् नयेयुः पाप राक्षसाः || ५-३७-५२ माम् वा हरेयुः त्वद्त् हस्तात् विशसेयुः अथ अपि वा |
अव्यवस्थौ हि दृश्येते युद्धे जय पराजयौ || ५-३७-५३ अहम् वा अपि विपद्येयम् रक्षोभिः अभितर्जिता |
त्वत् प्रयत्नो हरि श्रेष्ठ भवेन् निष्फल एव तु || ५-३७-५४ कामम् त्वम् अपि पर्याप्तो निहन्तुम् सर्व राक्षसान् |
राघवस्य यशो हीयेत् त्वया शस्तैः तु राक्षसैः || ५-३७-५५ अथवा आदाय रक्षांसि न्यस्येयुः सम्वृते हि माम् |
यत्र ते न अभिजानीयुः हरयो न अपि राघवः || ५-३७-५६ आरम्भः तु मत् अर्थो अयम् ततः तव निरर्थकः |
त्वया हि सह रामस्य महान् आगमने गुणः || ५-३७-५७ मयि जीवितम् आयत्तम् राघवस्य महात्मनः |
भ्रातृऋणाम् च महाबाहो तव राज कुलस्य च || ५-३७-५८ तौ निराशौ मत् अर्थे तु शोक सम्ताप कर्शितौ |
सह सर्व ऋक्ष हरिभिः त्यक्ष्यतः प्राण सम्ग्रहम् || ५-३७-५९ भर्तुः भक्तिम् पुरः कृत्य रामात् अन्यस्य वानर |
न अहम् स्प्रष्टुम् पदा गात्रम् इच्छेयम् वानर उत्तम || ५-३७-६० यत् अहम् गात्र संस्पर्शम् रावणस्य गता बलात् |
अनीशा किम् करिष्यामि विनाथा विवशा सती || ५-३७-६१ यदि रामो दशग्रीवम् इह हत्वा सराक्षसम् |
माम् इतो गृह्य गच्छेत तत् तस्य सदृशम् भवेत् || ५-३७-६२ श्रुता हि दृष्टाः च मया पराक्रमा |
महात्मनः तस्य रण अवमर्दिनः |
न देव गन्धर्व भुजम्ग राक्षसा |
भवन्ति रामेण समा हि सम्युगे || ५-३७-६३ समीक्ष्य तम् सम्यति चित्र कार्मुकम् |
महाबलम् वासव तुल्य विक्रमम् |
सलक्ष्मणम् को विषहेत राघवम् |
हुत अशनम् दीप्तम् इव अनिल ईरितम् || ५-३७-६४ सलक्ष्मणम् राघवम् आजि मर्दनम् |
दिशा गजम् मत्तम् इव व्यवस्थितम् |
सहेत को वानर मुख्य सम्युगे |
युग अन्त सूर्य प्रतिमम् शर अर्चिषम् || ५-३७-६५ स मे हरि श्रेष्ठ सलक्ष्मणम् पतिम् |
सयूथपम् क्षिप्रम् इह उपपादय |
चिराय रामम् प्रति शोक कर्शिताम् |
कुरुष्व माम् वानर मुख्य हर्षिताम् || ५-३७-६६ ततः स कपि शार्दूलः तेन वाक्येन हर्षितः |
सीताम् उवाच तत् श्रुत्वा वाक्यम् वाक्य विशारदः || ५-३८-१ युक्त रूपम् त्वया देवि भाषितम् शुभ दर्शने |
सदृशम् स्त्री स्वभावस्य साध्वीनाम् विनयस्य च || ५-३८-२ स्त्रीत्वम् न तु समर्थम् हि सागरम् व्यतिवर्तितुम् |
माम् अधिष्ठाय विस्तीर्णम् शत योजनम् आयतम् || ५-३८-३ द्वितीयम् कारणम् यच् च ब्रवीषि विनय अन्विते |
रामात् अन्यस्य न अर्हामि संस्पर्शम् इति जानकि || ५-३८-४
एतत् ते देवि सदृशम् पत्न्याः तस्य महात्मनः |
का हि अन्या त्वाम् ऋते देवि ब्रूयात् वचनम् ईदृशम् || ५-३८-५ श्रोष्यते चैव काकुत्स्थः सर्वम् निरवशेषतः |
चेष्टितम् यत् त्वया देवि भाषितम् मम च अग्रतः || ५-३८-६ कारणैः बहुभिः देवि राम प्रिय चिकीर्षया |
स्नेह प्रस्कन्न मनसा मया एतत् समुदीरितम् || ५-३८-७ लन्काया दुष्प्रवेशत्वात् दुस्तरत्वान् महाउदधेः |
सामर्थ्यात् आत्मनः चैव मया एतत् समुदाहृतम् || ५-३८-८ इच्छामि त्वाम् समानेतुम् अद्य एव रघु बन्धुना |
गुरु स्नेहेन भक्त्या च न अन्यथा तत् उदाहृतम् || ५-३८-९ यदि न उत्सहसे यातुम् मया सार्धम् अनिन्दिते |
अभिज्ञानम् प्रयच्छ त्वम् जानीयात् राघवो हि यत् || ५-३८-१० एवम् उक्ता हनुमता सीता सुर सुत उपमा |
उवाच वचनम् मन्दम् बाष्प प्रग्रथित अक्षरम् || ५-३८-११
इदम् श्रेष्ठम् अभिज्ञानम् ब्रूयाः त्वम् तु मम प्रियम् | शैलस्य चित्र कूटस्य पादे पूर्व उत्तरे तदा || ५-३८-१२
तापस आश्रम वासिन्याः प्राज्य मूल फल उदके |
तस्मिन् सिद्ध आश्रमे देशे मन्दाकिन्या अदूरतः || ५-३८-१३
तस्य उपवन षण्डेषु नाना पुष्प सुगन्धिषु |
विहृत्य सलिल क्लिन्ना तव अन्के समुपाविशम् ||
पर्यायेण प्रसुप्तः च मम अन्के भरत अग्रजः || ५-३८-१४ ततो मांस समायुक्तो वायसः पर्यतुण्डयत् |
तम् अहम् लोष्टम् उद्यम्य वारयामि स्म वायसम् || ५-३८-१५ दारयन् स च माम् काकः तत्र एव परिलीयते |
न च अपि उपरमन् मांसात् भक्ष अर्थी बलि भोजनः || ५-३८-१६ उत्कर्षन्त्याम् च रशनाम् क्रुद्धायाम् मयि पक्षिणे |
स्रंसमाने च वसने ततो दृष्टा त्वया हि अहम् || ५-३८-१७ त्वया विहसिता च अहम् क्रुद्धा सम्लज्जिता तदा |
भक्ष्य गृद्धेन कालेन दारिता त्वाम् उपागता || ५-३८-१८ आसीनस्य च ते श्रान्ता पुनः उत्सन्गम् आविशम् |
क्रुध्यन्ती च प्रहृष्टेन त्वया अहम् परिसान्त्विता || ५-३८-१९ बाष्प पूर्ण मुखी मन्दम् चक्षुषी परिमार्जती |
लक्षिता अहम् त्वया नाथ वायसेन प्रकोपिता || ५-३८-२० परिश्रमात्प्रसुप्ता च राघवाङ्के ऽप्य्हम् चिरम् |
पर्याय़ेण प्रसुप्तश्च ममाङ्के भरताग्रजः ५-३८-२१ स तत्र पुनरे वाथ वायसः समुपागमत् |
ततः सुप्तप्रबुद्धाम् माम् रामस्याङ्कात्समुत्थिताम् || ५-३८-२२
वायसः सहसागम्य विददार स्तनान्तरे |
पुनः पुनर्थोत्पत्य विददार स मां भृशम् || ५-३८-२३ ततः समुक्षितो रामो मुक्तैः शोणितबिन्दुभिः |
वयसेन ततस्तेन बलवत्क्लिश्यमानया || ५-३८-२४
स मया बोधितः श्रीमान् सुखसुप्तः परम्तपः | स माम् दृष्ट्वा महाबाहुर्वितुन्नाम् स्तनयोस्तदा || ५-३८-२५
आशी विष इव क्रुद्धः श्वसान् वाक्यम् अभाषथाः | केन ते नाग नास ऊरु विक्षतम् वै स्तन अन्तरम् || ५-३८-२६
कः क्रीडति सरोषेण पन्च वक्त्रेण भोगिना | वीक्षमाणः ततः तम् वै वायसम् समवैक्षथाः || ५-३८-२७
नखैः सरुधिरैः तीक्ष्णैः माम् एव अभिमुखम् स्थितम् | पुत्रः किल स शक्रस्य वायसः पतताम् वरः || ५-३८-२८
धरा अन्तर चरः शीघ्रम् पवनस्य गतौ समः | ततः तस्मिन् महाबाहुः कोप सम्वर्तित ईक्षणः || ५-३८-२९
वायसे कृतवान् क्रूराम् मतिम् मतिमताम् वर | स दर्भ संस्तरात् गृह्य ब्रह्मणो अस्त्रेण योजयः || ५-३८-३०
स दीप्त इव काल अग्निः जज्वाल अभिमुखो द्विजम् | स तम् प्रदीप्तम् चिक्षेप दर्भम् तम् वायसम् प्रति || ५-३८-३१
ततस्तम् वायसम् दर्भः सोम्बरेऽनुजगाम ह | अनुसृष्टः तदा कालो जगाम विविधाम् गतिम् || ५-३८-३२
त्राण काम इमम् लोकम् सर्वम् वै विचचार ह | स पित्रा च परित्यक्तः सुरैः सर्वैः महर्षिभिः || ५-३८-३३
त्रीन् लोकान् सम्परिक्रम्य त्वाम् एव शरणम् गतः | स तम् निपतितम् भूमौ शरण्यः शरणा गतम् || ५-३८-३४
वध अर्हम् अपि काकुत्स्थ कृपया पर्यपालयः | परिद्यूनम् विषण्णम् च स त्वम् आयान्तम् उक्तवान् || ५-३८-३५
मोघम् कर्तुम् न शक्यम् तु ब्राह्मम् अस्त्रम् तत् उच्यताम् | हिनस्तु दक्षिणाक्षित्वच्छर इत्यथ सोऽब्रवीत् || ५-३८-३६
ततः तस्य अक्षि काकस्य हिनस्ति स्म स दक्षिणम् |
दत्त्वा स दक्षिणम् नेत्रम् प्राणेभ्यः परिरक्षितः || ५-३८-३७ स रामाय नमस्कृत्वा राज्ञे दशरथाय च |
विसृष्टस्तेन वीरेण प्रतिपेदे स्वमालयम् || ५-३८-३८ मत् कृते काक मात्रे अपि ब्रह्म अस्त्रम् समुदीरितम् |
कस्मात् यो माम् हरत् त्वत्तः क्षमसे तम् मही पते || ५-३८-३९ स कुरुष्व महाउत्साहम् कृपाम् मयि नर ऋषभ |
त्वया नाथवती नाथ ह्यनाथा इव दृश्यते || ५-३८-४० आनृशंस्यम् परो धर्मः त्वत्त एव मया श्रुतः |
जानामि त्वाम् महावीर्यम् महाउत्साहम् महाबलम् || ५-३८-४१
अपार पारम् अक्षोभ्यम् गाम्भीर्यात् सागर उपमम् |
भर्तारम् ससमुद्राया धरण्या वासव उपमम् || ५-३८-४२ एवम् अस्त्रविदाम् श्रेष्ठः सत्त्ववान् बलवान् अपि |
किम् अर्थम् अस्त्रम् रक्षह्सु न योजयसि राघव || ५-३८-४३ न नागा न अपि गन्धर्वा न असुरा न मरुत् गणाः |
रामस्य समरे वेगम् शक्ताः प्रति समाधितुम् || ५-३८-४४ तस्या वीर्यवतः कश्चित् यदि अस्ति मयि सम्भ्रमः |
किम् अर्थम् न शरैः तीक्ष्णैः क्षयम् नयति राक्षसान् || ५-३८-४५ भ्रातुः आदेशम् आदाय लक्ष्मणो वा परम् तपः |
कस्य हेतोः न माम् वीरः परित्राति महाबलः || ५-३८-४६ यदि तौ पुरुष व्याघ्रौ वाय्व् इन्द्र सम तेजसौ |
सुराणाम् अपि दुर्धर्षो किम् अर्थम् माम् उपेक्षतः || ५-३८-४७ मम एव दुष्कृतम् किंचिन् महत् अस्ति न संशयः |
समर्थाव् अपि तौ यन् माम् न अवेक्षेते परम् तपौ || ५-३८-४८ वैदेह्या वचनम् श्रुत्वा करुणम् साशुभाषितम् |
अथाब्रवीन्महातेजा हनुमान् मारुतात्मजः || ५-३८-४९ त्वच्छोकविमुखो रामो देवि सत्येन ते शपे |
रामे दुःखाभिपन्ने च लक्ष्मणः परितप्यते || ५-३८-५० कथम् चिद्भवती दृष्टा न कालः परिदेवितुम् |
इमम् मुहूर्तम् दुःखानाम् द्रक्ष्यस्यन्तमनिन्दिते || ५-३८-५१ तावुभौ पुरुषव्याघ्रौ राजपुत्रौ महाबलौ |
त्वद्दर्शनकृतोत्साहौ लङ्काम् भस्मीकरिष्यतः || ५-३८-५२ हत्वा च समरे क्रूतम् रावणम् सहबान्धवम् |
राघवस्त्वाम् विशालाक्षि नेष्यति स्वाम् पुरीम् प्रति || ५-३८-५३ ब्रूहि यद्राघवो वाच्यो लक्ष्मणश्च महाबलः |
सुग्रीवो वापि तेजस्वी हरयोऽपि समागताः || ५-३८-५४ इत्युक्तवति तस्मिंस्तु सीता सुरसुतोपमा |
उवाच शोकसंतप्ता हनुमन्तं प्लवंगमम् || ५-३८-५५ कौसल्या लोक भर्तारम् सुषुवे यम् मनस्विनी |
तम् मम अर्थे सुखम् पृच्छ शिरसा च अभिवादय || ५-३८-५६ स्रजः च सर्व रत्नानि प्रिया याः च वर अन्गनाः |
ऐश्वर्यम् च विशालायाम् पृथिव्याम् अपि दुर्लभम् || ५-३८-५७
पितरम् मातरम् चैव सम्मान्य अभिप्रसाद्य च |
अनुप्रव्रजितो रामम् सुमित्रा येन सुप्रजाः || ५-३८-५८ आनुकूल्येन धर्म आत्मा त्यक्त्वा सुखम् अनुत्तमम् |
अनुगच्छति काकुत्स्थम् भ्रातरम् पालयन् वने || ५-३८-५९ सिम्ह स्कन्धो महाबाहुः मनस्वी प्रिय दर्शनः |
पितृवत् वर्तते रामे मातृवन् माम् समाचरन् || ५-३८-६० प्रियमाणाम् तदा वीरो न तु माम् वेद लक्ष्मणः |
वृद्ध उपसेवी लक्ष्मीवान् शक्तो न बहु भाषिता || ५-३८-६१
राज पुत्रः प्रिय श्रेष्ठः सदृशः श्वशुरस्य मे | मत्तः प्रियतरो नित्यम् भ्राता रामस्य लक्ष्मणः || ५-३८-६२
नियुक्तो धुरि यस्याम् तु ताम् उद्वहति वीर्यवान् | यम् दृष्ट्वा राघवो न एव वृद्धम् आर्यम् अनुस्मरत् || ५-३८-६३
स मम अर्थाय कुशलम् वक्तव्यो वचनान् मम | मृदुः नित्यम् शुचिः दक्षः प्रियो रामस्य लक्ष्मणः || ५-३८-६४
यथा हि वानरश्रेष्ठ दुःखक्षयकरो भवेत् |
त्वमस्मिन् कार्यनिर्योगे प्रमाण हरिसत्तम || ५-३८-६५ राघवस्त्वत्समारम्भान्मयि यत्नपरो भवेत् |
इदम् ब्रूयाः च मे नाथम् शूरम् रामम् पुनः पुनः || ५-३८-६६ जीवितम् धारयिष्यामि मासम् दशरथ आत्मज |
ऊर्ध्वम् मासान् न जीवेयम् सत्येन अहम् ब्रवीमि ते || ५-३८-६७ रावणेन उपरुद्धाम् माम् निकृत्या पाप कर्मणा |
त्रातुम् अर्हसि वीर त्वम् पातालात् इव कौशिकीम् || ५-३८-६८ ततो वस्त्र गतम् मुक्त्वा दिव्यम् चूडा मणिम् शुभम् |
प्रदेयो राघवाय इति सीता हनुमते ददौ || ५-३८-६९ प्रतिगृह्य ततो वीरो मणि रत्नम् अनुत्तमम् |
अन्गुल्या योजयामास न हि अस्या प्राभवत् भुजः || ५-३८-७० मणि रत्नम् कपि वरः प्रतिगृह्य अभिवाद्य च |
सीताम् प्रदक्षिणम् कृत्वा प्रणतः पार्श्वतः स्थितः || ५-३८-७१ हर्षेण महता युक्तः सीता दर्शनजेन सः |
हृदयेन गतो रामम् शरीरेण तु विष्ठितः || ५-३८-७२ मणि वरम् उपगृह्य तम् महाअर्हम् |
जनक नृप आत्मजया धृतम् प्रभावात् |
गिरि वर पवन अवधूत मुक्तः |
सुखित मनाः प्रतिसम्क्रमम् प्रपेदे || ५-३८-७३ इत्यार्षे श्रीमद्रामायणे आदिकाव्ये सुन्दरकाण्डे अष्टत्रिंशः सर्गः मणिम् दत्त्वा ततः सीता हनूमन्तम् अथ अब्रवीत् |
अभिज्ञानम् अभिज्ञातम् एतत् रामस्य तत्त्वतः || ५-३९-१ मणिम् तु दृष्ट्वा रामो वै त्रयाणाम् संस्मरिष्यति |
वीरो जनन्या मम च राज्ञो दशरथस्य च || ५-३९-२ स भूयः त्वम् समुत्साहे चोदितो हरि सत्तम |
अस्मिन् कार्य समारम्भे प्रचिन्तय यत् उत्तरम् || ५-३९-३ त्वम् अस्मिन् कार्य निर्योगे प्रमाणम् हरि सत्तम |
हनुमन् यत्नमास्थाय दुःखक्षयकरो भव || ५-३९-४
तस्य चिन्तय यो यत्नो दुह्ख क्षय करो भवेत् | स तथा इति प्रतिज्ञाय मारुतिः भीम विक्रमः || ५-३९-५
शिरसा आवन्द्य वैदेहीम् गमनाय उपचक्रमे | ज्ञात्वा सम्प्रस्थितम् देवी वानरम् मारुत आत्मजम् || ५-३९-६
बाष्प गद्गदया वाचा मैथिली वाक्यम् अब्रवीत् | कुशलम् हनुमन् ब्रूयाः सहितौ राम लक्ष्मणौ || ५-३९-७
सुग्रीवम् च सह अमात्यम् वृद्धान् सर्वान् च वानरान् |
ब्रुयस्त्वाम् वानरश्रेष्ठ कुशलम् धर्मसम्हितम् || ५-३९-८ यथा च स महाबाहुः माम् तारयति राघवः |
अस्मात् दुह्ख अम्बु सम्रोधात् त्वम् समाधातुम् अर्हसि || ५-३९-९ जीवन्तीम् माम् यथा रामः सम्भावयति कीर्तिमान् |
तत् त्वया हनुमन् वाच्यम् वाचा धर्मम् अवाप्नुहि || ५-३९-१० नित्यम् उत्साह युक्ताः च वाचः श्रुत्वा मया ईरिताः |
वर्धिष्यते दाशरथेः पौरुषम् मत् अवाप्तये || ५-३९-११ मत् संदेश युता वाचः त्वत्तः श्रुत्वा एव राघवः |
पराक्रम विधिम् वीरो विधिवत् सम्विधास्यति || ५-३९-१२ सीतायाः तत् वचः श्रुत्वा हनुमान् मारुत आत्मजः |
शिरसि अञ्जलिम् आधाय वाक्यम् उत्तरम् अब्रवीत् || ५-३९-१३ क्षिप्रम् एष्यति काकुत्स्थो हरि ऋक्ष प्रवरैः वृतः |
यस्ते युधि विजित्य अरीन् शोकम् व्यपनयिष्यति || ५-३९-१४ न हि पश्यामि मर्त्येषु न अमरेष्व् असुरेषु वा |
यस्तस्य ष्खिपतो बाणान् स्थातुम् उत्सहते अग्रतः || ५-३९-१५ अपि अर्कम् अपि पर्जन्यम् अपि वैवस्वतम् यमम् |
स हि सोढुम् रणे शक्तः तव हेतोः विशेषतः || ५-३९-१६ स हि सागर पर्यन्ताम् महीम् शासितुम् ईहते |
त्वन् निमित्तो हि रामस्य जयो जनक नन्दिनि || ५-३९-१७ तस्य तत् वचनम् श्रुत्वा सम्यक् सत्यम् सुभाषितम् |
जानकी बहु मेने अथ वचनम् च इदम् अब्रवीत् || ५-३९-१८ ततः तम् प्रस्थितम् सीता वीक्षमाणा पुनः पुनः |
भर्तुः स्नेह अन्वितम् वाक्यम् सौहार्दात् अनुमानयत् || ५-३९-१९ यदि वा मन्यसे वीर वस एक अहम् अरिम् दम |
कस्मिंश्चित् सम्वृते देशे विश्रान्तः श्वो गमिष्यसि || ५-३९-२० मम चेत् अल्प भाग्यायाः साम्निध्यात् तव वीर्यवान् |
अस्य शोकस्य महतो मुहूर्तम् मोक्षणम् भवेत् || ५-३९-२१ गते हि हरि शार्दूल पुनः आगमनाय तु |
प्राणानाम् अपि संदेहो मम स्यान् न अत्र संशयः || ५-३९-२२ तव अदर्शनजः शोको भूयो माम् परितापयेत् |
दुह्खात् दुह्ख परामृष्टाम् दीपयन्न् इव वानर || ५-३९-२३ अयम् च वीर संदेहः तिष्ठति इव मम अग्रतः |
सुमहान् त्वत् सहायेषु हरि ऋक्षेषु हरि ईश्वर || ५-३९-२४ कथम् नु खलु दुष्पारम् तरिष्यन्ति महाउदधिम् |
तानि हरि ऋक्ष सैन्यानि तौ वा नर वर आत्मजौ || ५-३९-२५ त्रयाणाम् एव भूतानाम् सागरस्य इह लन्घने |
शक्तिः स्यात् वैनतेयस्य तव वा मारुतस्य वा || ५-३९-२६ तत् अस्मिन् कार्य निर्योगे वीर एवम् दुरतिक्रमे |
किम् पश्यसि समाधानम् त्वम् हि कार्यविदाम् वरः || ५-३९-२७ कामम् अस्य त्वम् एव एकः कार्यस्य परिसाधने |
पर्याप्तः पर वीरघ्न यशस्यः ते बल उदयः || ५-३९-२८ बलैः समग्रैः यदि माम् रावणम् जित्य सम्युगे |
विजयी स्व पुरम् यायात् तत् तु मे स्यात् यशः करम् || ५-३९-२९ शरैस्तु सम्कुलाम् कृत्वा लन्काम् पर बल अर्दनः |
माम् नयेत् यदि काकुत्स्थः तत् तस्य सदृशम् भवेत् || ५-३९-३० तत् यथा तस्य विक्रान्तम् अनुरूपम् महात्मनः |
भवेत् आहव शूरस्य तथा त्वम् उपपादय || ५-३९-३१ तत् अर्थ उपहितम् वाक्यम् सहितम् हेतु सम्हितम् |
निशम्य हनुमान् शेषम् वाक्यम् उत्तरम् अब्रवीत् || ५-३९-३२ देवि हरि ऋक्ष सैन्यानाम् ईश्वरः प्लवताम् वरः |
सुग्रीवः सत्त्व सम्पन्नः तव अर्थे कृत निश्चयः || ५-३९-३३ स वानर सहस्राणाम् कोटीभिः अभिसम्वृतः |
क्षिप्रम् एष्यति वैदेहि राक्षसानाम् निबर्हणः || ५-३९-३४ तस्य विक्रम सम्पन्नाः सत्त्ववन्तो महाबलाः |
मनः सम्कल्प सम्पाता निदेशे हरयः स्थिताः || ५-३९-३५ येषाम् न उपरि न अधस्तान् न तिर्यक् सज्जते गतिः |
न च कर्मसु सीदन्ति महत्स्व् अमित तेजसः || ५-३९-३६ असकृत् तैः महाउत्सहैः ससागर धरा धरा |
प्रदक्षिणी कृता भूमिः वायु मार्ग अनुसारिभिः || ५-३९-३७ मत् विशिष्टाः च तुल्याः च सन्ति तत्र वन ओकसः |
मत्तः प्रत्यवरः कश्चिन् न अस्ति सुग्रीव सम्निधौ || ५-३९-३८ अहम् तावत् इह प्राप्तः किम् पुनः ते महाबलाः |
न हि प्रकृष्टाः प्रेष्यन्ते प्रेष्यन्ते हि इतरे जनाः || ५-३९-३९ तत् अलम् परितापेन देवि शोको व्यपैतु ते |
एक उत्पातेन ते लन्काम् एष्यन्ति हरि यूथपाः || ५-३९-४० मम पृष्ठ गतौ तौ च चन्द्र सूर्याव् इव उदितौ |
त्वत् सकाशम् महासत्त्वौ नृसिम्हाव् आगमिष्यतः || ५-३९-४१ तौ हि वीरौ नर वरौ सहितौ राम लक्ष्मणौ |
आगम्य नगरीम् लन्काम् सायकैः विधमिष्यतः || ५-३९-४२ सगणम् रावणम् हत्वा राघवो रघु नन्दनः |
त्वाम् आदाय वर आरोहे स्व पुरम् प्रतियास्यति || ५-३९-४३ तत् आश्वसिहि भद्रम् ते भव त्वम् काल कान्क्षिणी |
नचिरात् द्रक्ष्यसे रामम् प्रज्वजन्तम् इव अनिलम् || ५-३९-४४ निहते राक्षस इन्द्रे च सपुत्र अमात्य बान्धवे |
त्वम् समेष्यसि रामेण शश अन्केन इव रोहिणी || ५-३९-४५ क्षिप्रम् त्वम् देवि शोकस्य पारम् यास्यसि मैथिलि |
रावणम् चैव रामेण निहतम् द्रक्ष्यसे अचिरात् || ५-३९-४६ एवम् आश्वस्य वैदेहीम् हनूमान् मारुत आत्मजः |
गमनाय मतिम् कृत्वा वैदेहीम् पुनः अब्रवीत् || ५-३९-४७ तम् अरिघ्नम् कृत आत्मानम् क्षिप्रम् द्रक्ष्यसि राघवम् |
लक्ष्मणम् च धनुष् पाणिम् लन्का द्वारम् उपस्थितम् || ५-३९-४८ नख दम्ष्ट्र आयुधान् वीरान् सिम्ह शार्दूल विक्रमान् |
वानरान् वारण इन्द्र आभान् क्षिप्रम् द्रक्ष्यसि सम्गतान् || ५-३९-४९ शैल अम्बुद निकाशानाम् लन्का मलय सानुषु |
नर्दताम् कपि मुख्यानाम् आर्ये यूथानि अनेकशः || ५-३९-५० स तु मर्मणि घोरेण ताडितो मन्मथ इषुणा |
न शर्म लभते रामः सिम्ह अर्दित इव द्विपः || ५-३९-५१ मा रुदो देवि शोकेन मा भूत् ते मनसो अप्रियम् |
शची इव पथ्या शक्रेण भर्त्रा नाथवती हि असि || ५-३९-५२ रामात् विशिष्टः को अन्यो अस्ति कश्चित् सौमित्रिणा समः |
अग्नि मारुत कल्पौ तौ भ्रातरौ तव संश्रयौ || ५-३९-५३ न अस्मिन् चिरम् वत्स्यसि देवि देशे |
रक्षो गणैः अध्युषितो अतिरौद्रे |
न ते चिरात् आगमनम् प्रियस्य |
क्षमस्व मत् साम्गम काल मात्रम् || ५-३९-५४ इत्यार्षे श्रीमद्रामायणे आदिकाव्ये सुन्धरकाण्डे एकोनचत्वारिंशः सर्गः श्रुत्वा तु वचनम् तस्य वायु सूनोः महात्मनः |
उवाच आत्म हितम् वाक्यम् सीता सुर सुत उपमा || ५-४०-१ त्वाम् दृष्ट्वा प्रिय वक्तारम् सम्प्रहृष्यामि वानर |
अर्ध सम्जात सस्य इव वृष्टिम् प्राप्य वसुम् धरा || ५-४०-२ यथा तम् पुरुष व्याघ्रम् गात्रैः शोक अभिकर्शितैः |
संस्पृशेयम् सकामा अहम् तथा कुरु दयाम् मयि || ५-४०-३ अभिज्ञानम् च रामस्य दत्तम् हरि गण उत्तम |
क्षिप्ताम् ईषिकाम् काकस्य कोपात् एक अक्षि शातनीम् || ५-४०-४ मनः शिलायाः तिकलो गण्ड पार्श्वे निवेशितः |
त्वया प्रनष्टे तिलके तम् किल स्मर्तुम् अर्हसि || ५-४०-५ स वीर्यवान् कथम् सीताम् हृताम् समनुमन्यसे |
वसन्तीम् रक्षसाम् मध्ये महाइन्द्र वरुण उपम || ५-४०-६ एष चूडा मणिः दिव्यो मया सुपरिरक्षितः |
एतम् दृष्ट्वा प्रहृष्यामि व्यसने त्वाम् इव अनघ || ५-४०-७ एष निर्यातितः श्रीमान् मया ते वारि सम्भवः |
अतः परम् न शक्ष्यामि जीवितुम् शोक लालसा || ५-४०-८ असह्यानि च दुह्खानि वाचः च हृदयच् चिदः |
राक्षसीनाम् सुघोराणाम् त्वत् कृते मर्षयामि अहम् || ५-४०-९ धारयिष्यामि मासम् तु जीवितम् शत्रु सूदन |
मासात् ऊर्ध्वम् न जीविष्ये त्वया हीना नृप आत्मज || ५-४०-१० घोरो राक्षस राजो अयम् दृष्टिः च न सुखा मयि |
त्वाम् च श्रुत्वा विपद्यन्तम् न जीवेयम् अहम् क्षणम् || ५-४०-११ वैदेह्या वचनम् श्रुत्वा करुणम् स अश्रु भाषितम् |
अथ अब्रवीन् महातेजा हनुमान् मारुत आत्मजः || ५-४०-१२ त्वत् शोक विमुखो रामो देवि सत्येन ते शपे |
रामे शोक अभिभूते तु लक्ष्मणः परितप्यते || ५-४०-१३
कथंचित् भवती दृष्टा न कालः परिशोचितुम् |
इमम् मुहूर्तम् दुह्खानाम् अन्तम् द्रक्ष्यसि भामिनि || ५-४०-१४
ताव् उभौ पुरुष व्याघ्रौ राज पुत्राव् अनिन्दितौ |
त्वत् दर्शन कृत उत्साहौ लन्काम् भस्मी करिष्यतः || ५-४०-१५
हत्वा तु समरे क्रूरम् रावणम् सह बान्धवम् |
राघवौ त्वाम् विशाल अक्षि स्वाम् पुरीम् प्रापयिष्यतः || ५-४०-१६ यत् तु रामो विजानीयात् अभिज्ञानम् अनिन्दिते |
प्रीति सम्जननम् तस्य भूयः त्वम् दातुम् अर्हसि || ५-४०-१७ सा अब्रवीत् दत्तम् एव इह मया अभिज्ञानम् उत्तमम् |
एतत् एव हि रामस्य दृष्ट्वा मत् केश भूषणम् || ५-४०-१८
श्रद्धेयम् हनुमन् वाक्यम् तव वीर भविष्यति | स तम् मणि वरम् गृह्य श्रीमान् प्लवग सत्तमः || ५-४०-१९
प्रणम्य शिरसा देवीम् गमनाय उपचक्रमे | तम् उत्पात कृत उत्साहम् अवेक्ष्य हरि पुम्गवम् || ५-४०-२०
वर्धमानम् महावेगम् उवाच जनक आत्मजा |
अश्रु पूर्ण मुखी दीना बाष्प गद्गदया गिरा || ५-४०-२१ हनूमन् सिम्ह सम्काशौ भ्रातरौ राम लक्ष्मणौ |
सुग्रीवम् च सह अमात्यम् सर्वान् ब्रूया अनामयम् || ५-४०-२२ यथा च स महाबाहुः माम् तारयति राघवः |
अस्मात् दुह्ख अम्बु सम्रोधात् तत् समाधातुम् अर्हसि || ५-४०-२३ इमम् च तीव्रम् मम शोक वेगम् |
रक्षोभिः एभिः परिभर्त्सनम् च |
ब्रूयाः तु रामस्य गतः समीपम् |
शिवः च ते अध्वा अस्तु हरि प्रवीर || ५-४०-२४ स राज पुत्र्या प्रतिवेदित अर्थः |
कपिः कृत अर्थः परिहृष्ट चेताः |
तत् अल्प शेषम् प्रसमीक्ष्य कार्यम् |
दिशम् हि उदीचीम् मनसा जगाम || ५-४०-२५ इत्यार्षे श्रीमद्रामायणे आदिकाव्ये सुन्दरकाण्डे चत्वारिंशः सर्गः स च वाग्भिः प्रशस्ताभिः गमिष्यन् पूजितः तया |
तस्मात् देशात् अपक्रम्य चिन्तयामास वानरः || ५-४१-१ अल्प शेषम् इदम् कार्यम् दृष्टा इयम् असित ईक्षणा |
त्रीन् उपायान् अतिक्रम्य चतुर्थ इह दृश्यते || ५-४१-२ न साम रक्षह्सु गुणाय कल्पते |
न दनम् अर्थ उपचितेषु वर्तते |
न भेद साध्या बल दर्पिता जनाः |
पराक्रमः तु एष मम इह रोचते || ५-४१-३ न च अस्य कार्यस्य पराक्रमात् ऋते |
विनिश्चयः कश्चित् इह उपपद्यते |
हृत प्रवीराः तु रणे हि राक्षसाः |
कथंचित् ईयुः यत् इह अद्य मार्दवम् || ५-४१-४ कार्ये कर्मणि निर्दिष्टः यो बहूनि अपि साधयेत् |
पूर्व कार्य विरोधेन स कार्यम् कर्तुम् अर्हति || ५-४१-५ न हि एकः साधको हेतुः स्वल्पस्य अपि इह कर्मणः |
यो हि अर्थम् बहुधा वेद स समर्थो अर्थ साधने || ५-४१-६ इह एव तावत् कृत निश्चयो हि अहम् |
यदि व्रजेयम् प्लवग ईश्वर आलयम् |
पर आत्म सम्मर्द विशेष तत्त्ववित् |
ततः कृतम् स्यान् मम भर्तृ शासनम् || ५-४१-७ कथम् नु खल्व् अद्य भवेत् सुख आगतम् |
प्रसह्य युद्धम् मम राक्षसैः सह |
तथैव खल्व् आत्म बलम् च सारवत् |
समानयेन् माम् च रणे दश आननः || ५-४१-८ ततः समासाद्य रणे दशाननं |
समन्त्रिवर्गम् सबलप्रयायिनम् |
हृदि स्थितम् तस्य मतम् बलं च वै |
सुखेन मत्त्वाऽहमितः पुनर्व्रजे || ५-४१-९ इदम् अस्य नृशंसस्य नन्दन उपमम् उत्तमम् |
वनम् नेत्र मनः कान्तम् नाना द्रुम लता युतम् || ५-४१-१० इदम् विध्वंसयिष्यामि शुष्कम् वनम् इव अनलः |
अस्मिन् भग्ने ततः कोपम् करिष्यति स रावणः || ५-४१-११ ततो महत् साश्व महारथ द्विपम् |
बलम् समानेष्व् अपि राक्षस अधिपः |
त्रिशूल काल आयस पट्टिश आयुधम् |
ततो महत् युद्धम् इदम् भविष्यति || ५-४१-१२ अहम् तु तैः सम्यति चण्ड विक्रमैः |
समेत्य रक्षोभिः असम्ग विक्रमः |
निहत्य तत् रावण चोदितम् बलम् |
सुखम् गमिष्यामि कपि ईश्वर आलयम् || ५-४१-१३ ततो मारुतवत् क्रुद्धो मारुतिः भीम विक्रमः |
ऊरु वेगेन महता द्रुमान् क्षेप्तुम् अथ आरभत् || ५-४१-१४ ततः तद्त् हनुमान् वीरो बभन्ज प्रमदा वनम् |
मत्त द्विज समाघुष्टम् नाना द्रुम लता युतम् || ५-४१-१५ तत् वनम् मथितैः वृक्षैः भिन्नैः च सलिल आशयैः |
चूर्णितैः पर्वत अग्रैः च बभूव अप्रिय दर्शनम् || ५-४१-१६ नानाशकुन्तविरुतैः प्रभिन्नैः सलिलाशयैः |
ताम्रैः किलसयैः क्लान्तैः क्लान्तद्रुमलतायितम् || ५-४१-१७
न बभौ तद्वनम् तत्र दावानलहतम् यथा |
व्याकुलावरणा रेजुर्विह्वला इव ता लताः || ५-४१-१८ लता गृहैः चित्र गृहैः च नाशितैः |
महाउरगैः व्याल मृगैः च निर्धुतैः |
शिला गृहैः उन्मथितैः तथा गृहैः |
प्रनष्ट रूपम् तत् अभून् महत् वनम् || ५-४१-१९ साविह्वलाऽशोकलताप्रताना |
वनस्थली शोकलताप्रताना |
जाता दशास्यप्रमदावनस्य |
कपेर्बलाद्धि प्रमदावनस्य || ५-४१-२० स तस्य कृत्वा जगतीपतेर्महा |
न्महत् व्यलीकम् मनसो महात्मनः |
युयुत्सुः एको बहुभिः महाबलैः |
श्रिया ज्वलन् तोरणम् आश्रितः कपिः || ५-४१-२१ इत्यार्षे श्रीमद्रामायणे आदिकाव्ये सुन्दरकाण्डे एकचत्वारिंशः सर्गः ततः पक्षि निनादेन वृक्ष भन्ग स्वनेन च |
बभूवुः त्रास सम्भ्रान्ताः सर्वे लन्का निवासिनः || ५-४२-१ विद्रुताः च भय त्रस्ता विनेदुः मृग पक्षुणः |
रक्षसाम् च निमित्तानि क्रूराणि प्रतिपेदिरे || ५-४२-२ ततो गतायाम् निद्रायाम् राक्षस्यो विकृत आननाः |
तत् वनम् ददृशुः भग्नम् तम् च वीरम् महाकपिम् || ५-४२-३ स ता दृष्ट्व महाबाहुः महासत्त्वो महाबलः |
चकार सुमहत् रूपम् राक्षसीनाम् भय आवहम् || ५-४२-४ ततः तम् गिरि सम्काशम् अतिकायम् महाबलम् |
राक्षस्यो वानरम् दृष्ट्वा पप्रच्छुः जनक आत्मजाम् || ५-४२-५ को अयम् कस्य कुतो वा अयम् किम् निमित्तम् इह आगतः |
कथम् त्वया सह अनेन सम्वादः कृत इति उत || ५-४२-६ आचक्ष्व नो विशाल अक्षि मा भूत् ते सुभगे भयम् |
सम्वादम् असित अपान्गे त्वया किम् कृतवान् अयम् || ५-४२-७ अथ अब्रवीत् तदा साध्वी सीता सर्व अन्ग शोभना |
रक्षसाम् काम रूपाणाम् विज्ञाने मम का गतिः || ५-४२-८ यूयम् एव अस्य जानीत यो अयम् यत् वा करिष्यति |
अहिः एव अहेः पादान् विजानाति न संशयः || ५-४२-९ अहम् अपि अस्य भीता अस्मि न एनम् जानामि को अन्वयम् |
वेद्मि राक्षसम् एव एनम् काम रूपिणम् आगतम् || ५-४२-१० वैदेह्या वचनम् श्रुत्वा राक्षस्यो विद्रुता द्रुतम् |
स्थिताः काश्चित् गताः काश्चित् रावणाय निवेदितुम् || ५-४२-११ रावणस्य समीपे तु राक्षस्यो विकृत आननाः |
विरूपम् वानरम् भीमम् आख्यतुम् उपचक्रमुः || ५-४२-१२ अशोक वनिका मध्ये राजन् भीम वपुः कपिः |
सीतया कृत सम्वादः तिष्ठति अमित विक्रमः || ५-४२-१३ न च तम् जानकी सीता हरिम् हरिण लोचणा |
अस्माभिः बहुधा पृष्टा निवेदयितुम् इच्छति || ५-४२-१४ वासवस्य भवेत् दूतो दूतो वैश्रवणस्य वा |
प्रेषितो वा अपि रामेण सीता अन्वेषण कान्क्षया || ५-४२-१५ तेन त्वत् भूत रूपेण यत् तत् तव मनो हरम् |
नाना मृग गण आकीर्णम् प्रमृष्टम् प्रमदा वनम् || ५-४२-१६ न तत्र कश्चित् उद्देशो यः तेन न विनाशितः |
यत्र सा जानकी सीता स तेन न विनाशितः || ५-४२-१७ जानकी रक्षण अर्थम् वा श्रमात् वा न उपलभ्यते |
अथवा कः श्रमः तस्य सा एव तेन अभिरक्षिता || ५-४२-१८ चारु पल्लव पत्र आढ्यम् यम् सीता स्वयम् आस्थिता |
प्रवृद्धः शिंशपा वृक्षः स च तेन अभिरक्षितः || ५-४२-१९ तस्य उग्र रूपस्य उग्रम् त्वम् दण्डम् आज्ञातुम् अर्हसि |
सीता सम्भाषिता येन तत् वनम् च विनाशितम् || ५-४२-२० मनः परिगृहीताम् ताम् तव रक्षो गण ईश्वर |
कः सीताम् अभिभाषेत यो न स्यात् त्यक्त जीवितः || ५-४२-२१ राक्षसीनाम् वचः श्रुत्वा रावणो राक्षस ईश्वरः |
हुत अगिः इव जज्वाल कोप सम्वर्तित ईक्षणः || ५-४२-२२ तस्य क्रुद्धस्य नेत्राभ्याम् प्रापतन्नस्रबिन्दवः |
दीप्ताभ्यामिव जज्वाल कोपसंवर्तितेक्षणः || ५-४२-२३ आत्मनः सदृशान् शूरान् किम्करान् नाम राक्षसान् |
व्यादिदेश महातेजा निग्रह अर्थम् हनूमतः || ५-४२-२४ तेषाम् अशीति साहस्रम् किम्कराणाम् तरस्विनाम् |
निर्ययुः भवनात् तस्मात् कूट मुद्गर पाणयः || ५-४२-२५
महाउदरा महादम्ष्ट्रा घोर रूपा महाबलाः |
युद्ध अभिमनसः सर्वे हनूमत् ग्रहण उन्मुखाः || ५-४२-२६ ते कपिम् तम् समासाद्य तोरणस्थम् अवस्थितम् |
अभिपेतुः महावेगाः पतन्गा इव पावकम् || ५-४२-२७ ते गदाभिः विचित्राभिः परिघैः कान्चन अन्गदैः |
आजघ्नुः वानर श्रेष्ठम् शरैः आदित्य सम्निभैः || ५-४२-२८ मुद्गरैः पट्टिसैः शूलैः प्रासतोमरशक्तिभिः |
परिवार्य हनूमन्तं सहसा तस्थुरग्रतः || ५-४२-२९ हनूमान् अपि तेजस्वी श्रीमान् पर्वत सम्निभः |
क्षिताव् आविध्य लान्गूलम् ननाद च महास्वनम् || ५-४२-३० स भूत्वा सुमहाकायो हनुमान् मारुतात्मजः |
धृष्टमास्फोटयामास लङ्काम् शब्देन पूरयन् || ५-४२-३१ तस्यस्फोटितशब्देन महता सानुनादिना |
पेतुर्विहङ्गा गगनादुच्चैश्चेदमघोयत् || ५-४२-३२ जयत्यतिबलो रामो लक्ष्मणश्च महाबलः |
राजा जयति सुग्रीवो राघवेणाभिपालितः || ५-४२-३३ दासोऽहम् कोसलेन्द्रस्य रामस्याक्लिष्टकर्मणः |
हनुमान् शत्रुसैन्यानाम् निहन्ता मारुतात्मजः || ५-४२-३४ न रावणसहस्रम् मे युद्धे प्रतिबलं भवेत् |
शिलाभिस्तु प्रहरतः पादपैश्च सहस्रशः || ५-४२-३५ अर्दयित्वा पुरीम् लङ्कामभिवाद्य च मैथिलीम् |
समृद्धार्थो गमिष्यामि मिषताम् सर्वरक्षसाम् || ५-४२-३६ तस्य सन्नाद शब्देन ते अभवन् भय शन्किताः |
ददृशुः च हनूमन्तम् संध्या मेघम् इव उन्नतम् || ५-४२-३७ स्वामि संदेश निह्शन्काः ततः ते राक्षसाः कपिम् |
चित्रैः प्रहरणैः भीमैः अभिपेतुः ततः ततः || ५-४२-३८ स तैः परिवृतः शूरैः सर्वतः स महाबलः |
आससाद आयसम् भीमम् परिघम् तोरण आश्रितम् || ५-४२-३९ स तम् परिघम् आदाय जघान रजनी चरान् |
स पन्नगम् इव आदाय स्फुरन्तम् विनता सुतः || ५-४२-४०
विचचार अम्बरे वीरः परिगृह्य च मारुतिः | स हत्वा राक्षसान् वीरः किम्करान् मारुत आत्मजः || ५-४२-४१
युद्ध आकान्क्षी पुनः वीरः तोरणम् समुपस्थितः | ततः तस्मात् भयान् मुक्ताः कतिचित् तत्र राक्षसाः || ५-४२-४२
निहतान् किम्करान् सर्वान् रावणाय न्यवेदयन् | स राक्षसानाम् निहतम् महाबलम् |
निशम्य राजा परिवृत्त लोचनः |
समादिदेश अप्रतिमम् पराक्रमे |
प्रहस्त पुत्रम् समरे सुदुर्जयम् || ५-४२-४३ इत्यार्षे श्रीमद्रामायणे आदिकाव्ये सुन्दरकाण्डे द्विचत्वारिंशः सर्गः ततः स किम्करान् हत्वा हनूमान् ध्यानम् आस्थितः |
वनम् भग्नम् मया चैत्य प्रासादो न विनाशितः || ५-४३-१
तस्मात् प्रासादम् अपि एवम् इमम् विध्वंसयामि अहम् |
इति संचिन्त्य हनुमान् मनसा दर्शयन् बलम् || ५-४३-२
चैत्य प्रासादम् आप्लुत्य मेरु शृन्गम् इव उन्नतम् |
आरुरोह हरि श्रेष्ठो हनूमान् मारुत आत्मजः || ५-४३-३ आरुह्य गिरिसम्काशम् प्रासादम् हरियूथपः |
बभौ स सुमहातेजाः प्रतिसूर्य इवोदितः || ५-४३-४ सम्प्रधृष्य च दुर्धर्षः चैत्य प्रासादम् उन्नतम् |
हनूमान् प्रज्वलम्ल् लक्ष्म्या पारियात्रा उपमो अभवत् || ५-४३-५ स भूत्वा तु महाकायो हनूमान् मारुत आत्मजः |
धृष्टम् आस्फोटयामास लन्काम् शब्देन पूरयन् || ५-४३-६ तस्य आस्फोटित शब्देन महता श्रोत्र घातिना |
पेतुर्विहङ्गमास्तत्र चैत्यपालाश्च मोहिताः || ५-४३-७ अस्त्रविज्जयताम् रामो लक्ष्मणः च महाबलः |
राजा जयति सुग्रीवो राघवेन अभिपालितः || ५-४३-८
दासो अहम् कोसल इन्द्रस्य रामस्य अक्लिष्ट कर्मणः |
हनुमान् शत्रु सैन्यानाम् निहन्ता मारुत आत्मजः || ५-४३-९
न रावण सहस्रम् मे युद्धे प्रतिबलम् भवेत् |
शिलाभिः तु प्रहरतः पादपैः च सहस्रशः || ५-४३-१०
अर्दयित्वा पुरीम् लन्काम् अभिवाद्य च मैथिलीम् |
समृद्ध अर्थो गमिष्यामि मिषताम् सर्व रक्षसाम् || ५-४३-११ एवम् उक्त्वा विमानस्थः चैत्यस्थान् हरि पुम्गवः |
ननाद भीम निर्ह्रादो रक्षसाम् जनयन् भयम् || ५-४३-१२ तेन शब्देन महता चैत्य पालाः शतम् ययुः |
गृहीत्वा विविधान् अस्त्रान् प्रासान् खड्गान् परश्वधान् || ५-४३-१३
विसृजन्तो महाक्सया मारुतिम् पर्यवारयन् | ते गदाभिर्विचित्राभिः परिघैः काञ्चनाङ्गदैः || ५-४३-१४
अजघ्नर्वानरश्रेष्ठं शरैश्चादित्यसन्निभैः |
आवर्त इव गन्गायाः तोयस्य विपुलो महान् || ५-४३-१५
परिक्षिप्य हरि श्रेष्ठम् स बभौ रक्षसाम् गणः | ततो वात आत्मजः क्रुद्धो भीम रूपम् समास्थितः || ५-४३-१६
प्रासादस्य महान् तस्य स्तम्भम् हेम परिष्कृतम् |
उत्पाटयित्वा वेगेन हनूमान् मारुत आत्मजः || ५-४३-१७
ततः तम् भ्रामयामास शत धारम् महाबलः | तत्र चाग्निः समभवत्प्रासादश्चाप्यदह्यत || ५-४३-१८
दह्यमानं ततो दृष्ट्वा प्रासादं हरियूथपः |
स राक्षस शतम् हत्वा वज्रेण इन्द्र इव असुरान् || ५-४३-१९
अन्तरिक्ष स्थितः श्रीमान् इदम् वचनम् अब्रवीत् | मादृशानाम् सहस्राणि विसृष्टानि महात्मनाम् || ५-४३-२०
बलिनाम् वानर इन्द्राणाम् सुग्रीव वश वर्तिनाम् |
अटन्ति वसुधाम् कृत्स्नाम् वयमये च वानराः || ५-४३-२१ दशनागबलाः केचित्केचिद्दशगुणोत्तराः |
केचिन्नागसहस्रस्य बभूवुस्तुल्यविक्रमाः || ५-४३-२२ सन्ति चौघबलाः केचित्केचिद्वायुबलोपमाः |
अप्रमेयबलाश्चान्ये तत्रासन् हरियूथपाः || ५-४३-२३ ईदृग्विधैस्तु हरिभिर्वऋतो दन्तनखायुधैः |
शतैः शत सहस्रैः च कोटीभिः अयुतैः अपि || ५-४३-२४
आगमिष्यति सुग्रीवः सर्वेषाम् वो निषूदनः | न इयम् अस्ति पुरी लन्का न यूयम् न च रावणः || ५-४३-२५
यस्मात् इक्ष्वाकु नाथेन बद्धम् वैरम् महात्मना | इत्यार्षे श्रीमद्रामायणे आदिकाव्ये सुन्दरकाण्डे त्रिचत्वारिंशः सर्गः संदिष्टो राक्षस इन्द्रेण प्रहस्तस्य सुतो बली |
जम्बु माली महादम्ष्ट्रो निर्जगाम धनुः धरः || ५-४४-१
रक्त माल्य अम्बर धरः स्रग्वी रुचिर कुण्डलः |
महान् विवृत्त नयनः चण्डः समर दुर्जयः || ५-४४-२
धनुः शक्र धनुः प्रख्यम् महत् रुचिर सायकम् |
विस्फारयाणो वेगेन वज्र अशनि सम स्वनम् || ५-४४-३ तस्य विस्फार घोषेण धनुषो महता दिशः |
प्रदिशः च नभः चैव सहसा समपूर्यत || ५-४४-४ रथेन खर युक्तेन तम् आगतम् उदीक्ष्य सः |
हनूमान् वेग सम्पन्नो जहर्ष च ननाद च || ५-४४-५ तम् तोरण विटन्कस्थम् हनूमन्तम् महाकपिम् |
जम्बु माली महाबाहुः विव्याध निशितैः शरैः || ५-४४-६ अर्ध चन्द्रेण वदने शिरसि एकेन कर्णिना |
बाह्वोः विव्याध नाराचैः दशभिः तम् कपि ईश्वरम् || ५-४४-७ तस्य तत् शुशुभे ताम्रम् शरेण अभिहतम् मुखम् |
शरदि इव अम्बुजम् फुल्लम् विद्धम् भास्कर रश्मिना || ५-४४-८ तत्तस्य रक्तम् रक्तेन रञ्जितम् शुशुभे मुखम् |
यथाकाशे महापद्मं सिक्तं चन्दनबिन्दुभिः || ५-४४-९ चुकोप बाण अभिहतो राक्षसस्य महाकपिः |
ततः पार्श्वे अतिविपुलाम् ददर्श महतीम् शिलाम् || ५-४४-१० तरसा ताम् समुत्पाट्य चिक्षेप बलवत् बली |
ताम् शरैः दशभिः क्रुद्धः ताडयामास राक्षसः || ५-४४-११ विपन्नम् कर्म तत् दृष्ट्वा हनूमान् चण्ड विक्रमः |
सालम् विपुलम् उत्पाट्य भ्रामयामास वीर्यवान् || ५-४४-१२ भ्रामयन्तम् कपिम् दृष्ट्वा साल वृक्षम् महाबलम् |
चिक्षेप सुबहून् बाणान् जम्बु माली महाबलः || ५-४४-१३ सालम् चतुर्भिः चिच्छेद वानरम् पन्चभिः भुजे |
उरसि एकेन बाणेन दशभिः तु स्तन अन्तरे || ५-४४-१४ स शरैः पूरित तनुः क्रोधेन महता वृतः |
तम् एव परिघम् गृह्य भ्रामयामास वेगितः || ५-४४-१५ अतिवेगो अतिवेगेन भ्रामयित्वा बल उत्कटः |
परिघम् पातयामास जम्बु मालेः महाउरसि || ५-४४-१६ तस्य चैव शिरो न अस्ति न बाहू न च जानुनी |
न धनुः न रथो न अश्वाः तत्र अदृश्यन्त न इषवः || ५-४४-१७ स हतः तरसा तेन जम्बु माली महारथः |
पपात निहतो भूमौ चूर्णित अन्ग विभूषणः || ५-४४-१८ जम्बु मालिम् च निहतम् किम्करान् च महाबलान् |
चुक्रोध रावणः श्रुत्वा कोप सम्रक्त लोचनः || ५-४४-१९ स रोष सम्वर्तित ताम्र लोचनः |
प्रहस्त पुत्रे निहते महाबले |
अमात्य पुत्रान् अतिवीर्य विक्रमान् |
समादिदेश आशु निशा चर ईश्वरः || ५-४४-२० इत्यार्षे श्रीमद्रामायणे आदिकाव्ये सुन्दरकाण्डे चतुश्चत्वारिंशः सर्गः ततः ते राक्षस इन्द्रेण चोदिता मन्त्रिणः सुताः |
निर्ययुः भवनात् तस्मात् सप्त सप्त अर्चि वर्चसः || ५-४५-१
महाबल परीवारा धनुष्मन्तो महाबलाः |
कृत अस्त्रा अस्त्रविदाम् श्रेष्ठाः परस्पर जय एषिणः || ५-४५-२
हेम जाल परिक्षिप्तैः ध्वजवद्भिः पताकिभिः |
तोयद स्वन निर्घोषैः वाजि युक्तैः महारथैः || ५-४५-३
तप्त कान्चन चित्राणि चापानि अमित विक्रमाः |
विस्फारयन्तः सम्हृष्टाः तडिद्वन्त इव अम्बुदाः || ५-४५-४ जनन्यः ताः ततः तेषाम् विदित्वा किम्करान् हतान् |
बभूवुः शोक सम्भ्रान्ताः सबान्धव सुहृत् जनाः || ५-४५-५ ते परस्पर सम्घर्षाः तप्त कान्चन भूषणाः |
अभिपेतुः हनूमन्तम् तोरणस्थम् अवस्थितम् || ५-४५-६ सृजन्तो बाण वृष्टिम् ते रथ गर्जित निह्स्वनाः |
वृष्टिमन्त इव अम्भोदा विचेरुः नैरृत ऋषभाः || ५-४५-७ अवकीर्णः ततः ताभिः हनूमान् शर वृष्टिभिः |
अभवत् सम्वृत आकारः शैल राड् इव वृष्टिभिः || ५-४५-८ स शरान् वन्चयामास तेषाम् आशु चरः कपिः |
रथ वेगान् च वीराणाम् विचरन् विमले अम्बरे || ५-४५-९ स तैः क्रीडन् धनुष्मद्भिः व्योम्नि वीरः प्रकाशते |
धनुष्मद्भिः यथा मेघैः मारुतः प्रभुः अम्बरे || ५-४५-१० स कृत्वा निनदम् घोरम् त्रासयन् ताम् महाचमूम् |
चकार हनुमान् वेगम् तेषु रक्षह्सु वीर्यवान् || ५-४५-११ तलेन अभिहनत् कांश्चित् पादैः कांश्चित् परम् तपः |
मुष्टिना अभ्यहनत् कांश्चिन् नखैः कांश्चित् व्यदारयत् || ५-४५-१२ प्रममाथ उरसा कांश्चित् ऊरुभ्याम् अपरान् कपिः |
केचित् तस्य एव नादेन तत्र एव पतिता भुवि || ५-४५-१३ ततः तेष्व् अवपन्नेषु भूमौ निपतितेषु च |
तत् सैन्यम् अगमत् सर्वम् दिशो दश भय अर्दितम् || ५-४५-१४ विनेदुः विस्वरम् नागा निपेतुः भुवि वाजिनः |
भग्न नीड ध्वजच् चत्रैः भूः च कीर्णा अभवत् रथैः || ५-४५-१५ स्रवता रुधिरेणाथ स्रवन्त्यो दर्शिताः पथि |
विविधैश्च स्वरैर्लङ्का ननाद विकृतम् तदा || ५-४५-१६ स तान् प्रवृद्धान् विनिहत्य राक्षसान् |
महाबलः चण्ड पराक्रमः कपिः |
युयुत्सुः अन्यैः पुनः एव राक्षसैः |
तत् एव वीरो अभिजगाम तोरणम् तत् || ५-४५-१७ इत्यार्षे श्रीमद्रामायणे आदिकाव्ये सुन्दरकाण्डे पञ्चचत्वारिंशः सर्गः हतान् मन्त्रि सुतान् बुद्ध्वा वानरेण महात्मना |
रावणः सम्वृत आकारः चकार मतिम् उत्तमाम् || ५-४६-१ स विरूप अक्ष यूप अक्षौ दुर्धरम् चैव राक्षसम् |
प्रघसम् भास कर्णम् च पन्च सेना अग्र नायकान् || ५-४६-२
संदिदेश दशग्रीवो वीरान् नय विशारदान् |
हनूमत् ग्रहणे व्यग्रान् वायु वेग समान् युधि || ५-४६-३ यात सेना अग्रगाः सर्वे महाबल परिग्रहाः |
सवाजि रथ मातन्गाः स कपिः शास्यताम् इति || ५-४६-४ यत् तैः च खलु भाव्यम् स्यात् तम् आसाद्य वन आलयम् |
कर्म च अपि समाधेयम् देश काल विरोधितम् || ५-४६-५ न हि अहम् तम् कपिम् मन्ये कर्मणा प्रतितर्कयन् |
सर्वथा तन् महत् भूतम् महाबल परिग्रहम् || ५-४६-६ भवेत् इन्द्रेण वा सृष्टम् अस्मत् अर्थम् तपो बलात् |
सनाग यक्ष गन्धर्वा देव असुर महर्षयः || ५-४६-७
युष्माभिः सहितैः सर्वैः मया सह विनिर्जिताः |
तैः अवश्यम् विधातव्यम् व्यलीकम् किंचित् एव नः || ५-४६-८
तत् एव न अत्र संदेहः प्रसह्य परिगृह्यताम् |
न अवमन्यो भवद्भिः च हरिः क्रूर पराक्रमः || ५-४६-९ दृष्टा हि हरयः शीघ्रा मया विपुल विक्रमाः |
वाली च सह सुग्रीवो जाम्बवान् च महाबलः || ५-४६-१०
नीलः सेना पतिः चैव ये च अन्ये द्विविद आदयः |
न एव तेषाम् गतिः भीमा न तेजो न पराक्रमः || ५-४६-११
न मतिः न बल उत्साहो न रूप परिकल्पनम् | महत् सत्त्वम् इदम् ज्ञेयम् कपि रूपम् व्यवस्थितम् || ५-४६-१२
प्रयत्नम् महत् आस्थाय क्रियताम् अस्य निग्रहः | कामम् लोकाः त्रयः स इन्द्राः ससुर असुर मानवाः || ५-४६-१३
भवताम् अग्रतः स्थातुम् न पर्याप्ता रण अजिरे | तथा अपि तु नयज्ञेन जयम् आकान्क्षता रणे || ५-४६-१४
आत्मा रक्ष्यः प्रयत्नेन युद्ध सिद्धिः हि चन्चला | ते स्वामि वचनम् सर्वे प्रतिगृह्य महाओजसः || ५-४६-१५
समुत्पेतुः महावेगा हुत अश सम तेजसः |
रथैः च मत्तैः नागैः च वाजिभिः च महाजवैः || ५-४६-१६
शस्त्रैः च विविधैः तीक्ष्णैः सर्वैः च उपचिता बलैः | ततः तम् ददृशुः वीरा दीप्यमानम् महाकपिम् || ५-४६-१७
रश्मिमन्तम् इव उद्यन्तम् स्व तेजो रश्मि मालिनम् |
तोरणस्थम् महावेगम् महासत्त्वम् महाबलम् || ५-४६-१८ महामतिम् महाउत्साहम् महाकायम् महाबलम् |
तम् समीक्ष्य एव ते सर्वे दिक्षु सर्वास्व् अवस्थिताः || ५-४६-१९
तैः तैः प्रहरणैः भीमैः अभिपेतुः ततः ततः | तस्य पन्च आयसाः तीक्ष्णाः सिताः पीत मुखाः शराः || ५-४६-२०
शिरस्ति उत्पल पत्र आभा दुर्धरेण निपातिताः | स तैः पन्चभिः आविद्धः शरैः शिरसि वानरः || ५-४६-२१
उत्पपात नदन् व्योम्नि दिशो दश विनादयन् | ततः तु दुर्धरो वीरः सरथः सज्ज कार्मुकः || ५-४६-२२
किरन् शर शतैः नैकैः अभिपेदे महाबलः | स कपिः वारयामास तम् व्योम्नि शर वर्षिणम् || ५-४६-२३
वृष्टिमन्तम् पयोदान्ते पयोदम् इव मारुतः | अर्द्यमानः ततः तेन दुर्धरेण अनिल आत्मजः || ५-४६-२४
चकार निनदम् भूयो व्यवर्धत च वेगवान् | स दूरम् सहसा उत्पत्य दुर्धरस्य रथे हरिः || ५-४६-२५
निपपात महावेगो विद्युत् राशिः गिराव् इव | ततः तम् मथित अष्ट अश्वम् रथम् भग्न अक्ष कूवरम् || ५-४६-२६
विहाय न्यपतत् भूमौ दुर्धरः त्यक्त जीवितः | तम् विरूप अक्ष यूप अक्षौ दृष्ट्वा निपतितम् भुवि || ५-४६-२७
सम्जात रोषौ दुर्धर्षाव् उत्पेततुः अरिम् दमौ | स ताभ्याम् सहसा उत्पत्य विष्ठितो विमले अम्बरे || ५-४६-२८
मुद्गराभ्याम् महाबाहुः वक्षसि अभिहतः कपिः | तयोः वेगवतोः वेगम् विनिहत्य महाबलः || ५-४६-२९
निपपात पुनः भूमौ सुपर्ण सम विक्रमः | स साल वृक्षम् आसाद्य समुत्पाट्य च वानरः || ५-४६-३०
ताव् उभौ राक्षसौ वीरौ जघान पवन आत्मजः | ततः तान् त्रीन् हतान् ज्ञात्वा वानरेण तरस्विना || ५-४६-३१
अभिपेदे महावेगः प्रसह्य प्रघसो हरिम् |
भास कर्णः च सम्क्रुद्धः शूलम् आदाय वीर्यवान् || ५-४६-३२ एकतः कपि शार्दूलम् यशस्विनम् अवस्थितौ |
पट्टिशेन शित अग्रेण प्रघसः प्रत्यपोथयत् || ५-४६-३३
भास कर्णः च शूलेन राक्षसः कपि सत्तमम् | स ताभ्याम् विक्षतैः गात्रैः असृग् दिग्ध तनू रुहः || ५-४६-३४
अभवत् वानरः क्रुद्धो बाल सूर्य सम प्रभः | समुत्पाट्य गिरेः शृन्गम् समृग व्याल पादपम् || ५-४६-३५
जघान हनुमान् वीरो राक्षसौ कपि कुन्जरः | ततः तेष्व् अवसन्नेषु सेना पतिषु पन्चसु || ५-४६-३६
बलम् तत् अवशेषम् तु नाशयामास वानरः | अश्वैः अश्वान् गजैः नागान् योधैः योधान् रथै रथान् || ५-४६-३७
स कपिः नाशयामास सहस्र अक्ष इव असुरान् | हतैः नागैः च तुरगैः भग्न अक्षैः च महारथैः || ५-४६-३८
हतैः च राक्षसैः भूमी रुद्ध मार्गा समन्ततः | ततः कपिः तान् ध्वजिनी पतीन् रणे |
निहत्य वीरान् सबलान् सवाहनान् |
तत् एव वीरः परिगृह्य तोरणम् |
कृत क्षणः काल इव प्रजा क्षये || ५-४६-३९ इत्यार्षे श्रीमद्रामायणे आदिकाव्ये सुन्दरकाण्डे ष्ट्चत्वारिंशः सर्गः सेना पतीन् पन्च स तु प्रमापितान् |
हनूमता सानुचरान् सवाहनान् |
समीक्ष्य राजा समर उद्धत उन्मुखम् |
कुमारम् अक्षम् प्रसमैक्षत अक्षतम् || ५-४७-१ स तस्य दृष्टि अर्पण सम्प्रचोदितः |
प्रतापवान् कान्चन चित्र कार्मुकः |
समुत्पपात अथ सदसि उदीरितो |
द्विजाति मुख्यैः हविषा इव पावकः || ५-४७-२ ततो महत् बाल दिवा कर प्रभम् |
प्रतप्त जाम्बू नद जाल सम्ततम् |
रथाम् समास्थाय ययौ स वीर्यवान् |
महाहरिम् तम् प्रति नैरृत ऋषभः || ५-४७-३ ततः तपः सम्ग्रह संचय अर्जितम् |
प्रतप्त जाम्बू नद जाल शोभितम् |
पताकिनम् रत्न विभूषित ध्वजम् |
मनो जव अष्ट अश्व वरैः सुयोजितम् || ५-४७-४ सुर असुर अधृष्यम् असम्ग चारिणम् |
रवि प्रभम् व्योम चरम् समाहितम् |
सतूणम् अष्ट असि निबद्ध बन्धुरम् |
यथा क्रम आवेशित शक्ति तोमरम् || ५-४७-५ विराजमानम् प्रतिपूर्ण वस्तुना |
सहेम दाम्ना शशि सूर्य वर्वसा |
दिवा कर आभम् रथम् आस्थितः ततः |
स निर्जगाम अमर तुल्य विक्रमः || ५-४७-६ स पूरयन् खम् च महीम् च साचलाम् |
तुरम्ग मतन्ग महारथ स्वनैः |
बलैः समेतैः स हि तोरण स्थितम् |
समर्थम् आसीनम् उपागमत् कपिम् || ५-४७-७ स तम् समासाद्य हरिम् हरि ईक्षणो |
युग अन्त काल अग्निम् इव प्रजा क्षये |
अवस्थितम् विस्मित जात सम्भ्रमः |
समैक्षत अक्षो बहु मान चक्षुषा || ५-४७-८ स तस्य वेगम् च कपेः महात्मनः |
पराक्रमम् चारिषु पार्ह्तिव आत्मजः |
विचारयन् खम् च बलम् महाबलो |
हिम क्षये सूर्य इव अभिवर्धते || ५-४७-९ स जात मन्युः प्रसमीक्ष्य विक्रमम् |
स्थिरः स्थितः सम्यति दुर्निवारणम् |
समाहित आत्मा हनुमन्तम् आहवे |
प्रचोदयामास शरैः त्रिभिः शितैः || ५-४७-१० ततः कपिम् तम् प्रसमीक्ष्य गर्वितम् |
जित श्रमम् शत्रु पराजयोः जितम् |
अवैक्षत अक्षः समुदीर्ण मानसः |
सबाण पाणिः प्रगृहीत कार्मुकः || ५-४७-११ स हेम निष्क अन्गद चारु कुण्डलः |
समाससाद आशु पराक्रमः कपिम् |
तयोः बभूव अप्रतिमः समागमः |
सुर असुराणाम् अपि सम्भ्रम प्रदः || ५-४७-१२ ररास भूमिः न तताप भानुमान् |
ववौ न वायुः प्रचचाल च अचलः |
कपेः कुमारस्य च वीक्ष्य सम्युगम् |
ननाद च द्यौः उदधिः च चुक्षुभे || ५-४७-१३ ततः स वीरः सुमुखान् पतत्रिणः |
सुवर्ण पुन्खान् सविषान् इव उरगान् |
समाधि सम्योग विमोक्ष तत्त्ववित् |
शरान् अथ त्रीन् कपि मूर्ध्नि अपातयत् || ५-४७-१४ स तैः शरैः मूर्ध्नि समम् निपातितैः |
क्षरन्न् असृग् दिग्ध विवृत्त लोचनः |
नव उदित आदित्य निभः शर अंशुमान् |
व्यराजत आदित्य इव अंशु मालिकः || ५-४७-१५ ततः स पिन्ग अधिप मन्त्रि सत्तमः |
समीक्ष्य तम् राज वर आत्मजम् रणे |
उदग्र चित्र आयुध चित्र कार्मुकम् |
जहर्ष च आपूर्यत च आहव उन्मुखः || ५-४७-१६ स मन्दर अग्रस्थ इव अंशु माली |
विवृद्ध कोपो बल वीर्य सम्युतः |
कुमारम् अक्षम् सबलम् सवाहनम् |
ददाह नेत्र अग्नि मरीचिभिः तदा || ५-४७-१७ ततः स बाण आसन शक्र कार्मुकः |
शर प्रवर्षो युधि राक्षस अम्बुदः |
शरान् मुमोच आशु हरि ईश्वर अचले |
बलाहको वृष्टिम् इव अचल उत्तमे || ५-४७-१८ ततः कपिः तम् रण चण्ड विक्रमम् |
विवृद्ध तेजो बल वीर्य सायकम् |
कुमारम् अक्षम् प्रसमीक्ष्य सम्युगे |
ननाद हर्षात् घन तुल्य विक्रमः || ५-४७-१९ स बाल भावात् युधि वीर्य दर्पितः |
प्रवृद्ध मन्युः क्षतज उपम ईक्षणः |
समाससाद अप्रतिमम् रणे कपिम् |
गजो महाकूपम् इव आवृतम् तृणैः || ५-४७-२० स तेन बाणैः प्रसभम् निपातितैः |
चकार नादम् घन नाद निह्स्वनः |
समुत्पपात आशु नभः स मारुतिः |
भुज ऊरु विक्षेपण घोर दर्शनः || ५-४७-२१ समुत्पतन्तम् समभिद्रवत् बली |
स राक्षसानाम् प्रवरः प्रतापवान् |
रथी रथ श्रेष्ठतमः किरन् शरैः |
पयो धरः शैलम् इव अश्म वृष्टिभिः || ५-४७-२२ स तान् शरान् तस्य विमोक्षयन् कपिः |
चचार वीरः पथि वायु सेविते |
शर अन्तरे मारुतवत् विनिष्पतन् |
मनो जवः सम्यति चण्ड विक्रमः || ५-४७-२३ तम् आत्त बाण आसनम् आहव उन्मुखम् |
खम् आस्तृणन्तम् विविधैः शर उत्तमैः |
अवैक्षत अक्षम् बहु मान चक्षुषा |
जगाम चिन्ताम् च स मारुत आत्मजः || ५-४७-२४ ततः शरैः भिन्न भुज अन्तरः कपिः |
कुमार वर्येण महात्मना नदन् |
महाभुजः कर्म विशेष तत्त्ववित् |
विचिन्तयामास रणे पराक्रमम् || ५-४७-२५ अबालवत् बाल दिवा कर प्रभः |
करोति अयम् कर्म महन् महाबलः |
न च अस्य सर्व आहव कर्म शोभिनः |
प्रमापणे मे मतिः अत्र जायते || ५-४७-२६ अयम् महात्मा च महान् च वीर्यतः |
समाहितः च अतिसहः च सम्युगे |
असंशयम् कर्म गुण उदयात् अयम् |
सनाग यक्षैः मुनिभिः च पूजितः || ५-४७-२७ पराक्रम उत्साह विवृद्ध मानसः |
समीक्षते माम् प्रमुख आगतः स्थितः |
पराक्रमो हि अस्य मनांसि कम्पयेत् |
सुर असुराणाम् अपि शीघ्र कारिणः || ५-४७-२८ न खल्व् अयम् न अभिभवेत् उपेक्षितः |
पराक्रमो हि अस्य रणे विवर्धते |
प्रमापणम् तु एव मम अस्य रोचते |
न वर्धमानो अग्निः उपेक्षितुम् क्षमः || ५-४७-२९ इति प्रवेगम् तु परस्य तर्कयन् |
स्व कर्म योगम् च विधाय वीर्यवान् |
चकार वेगम् तु महाबलः तदा |
मतिम् च चक्रे अस्य वधे महाकपिः || ५-४७-३० स तस्य तान् अष्ट हयान् महाजवान् |
समाहितान् भार सहान् विवर्तने |
जघान वीरः पथि वायु सेविते |
तल प्रहालैः पवन आत्मजः कपिः || ५-४७-३१ ततः तलेन अभिहतो महारथः |
स तस्य पिन्ग अधिप मन्त्रि निर्जितः |
स भग्न नीडः परिमुक्त कूबरः |
पपात भूमौ हत वाजिः अम्बरात् || ५-४७-३२ स तम् परित्यज्य महारथो रथम् |
सकार्मुकः खड्ग धरः खम् उत्पतत् |
तपो अभियोगात् ऋषिः उग्र वीर्यवान् |
विहाय देहम् मरुताम् इव आलयम् || ५-४७-३३ ततः कपिः तम् विचरन्तम् अम्बरे |
पतत्रि राजा अनिल सिद्ध सेविते |
समेत्य तम् मारुत वेग विक्रमः |
क्रमेण जग्राह च पादयोः दृढम् || ५-४७-३४ स तम् समाविध्य सहस्रशः कपिः |
महाउरगम् गृह्य इव अण्डज ईश्वरः |
मुमोच वेगात् पितृ तुल्य विक्रमो |
मही तले सम्यति वानर उत्तमः || ५-४७-३५ स भग्न बाहु ऊरु कटी शिरो धरः |
क्षरन्न् असृन् निर्मथित अस्थि लोचनः |
स भिन्न संधिः प्रविकीर्ण बन्धनो |
हतः क्षितौ वायु सुतेन राक्षसः || ५-४७-३६ महाकपिः भूमि तले निपीड्य तम् |
चकार रक्षो अधिपतेः महत् भयम् |
महर्षिभिः चक्र चरैः महाव्रतैः |
समेत्य भूतैः च सयाक्ष पन्नगैः |
सुरैः च स इन्द्रैः भृश जात विस्मयैः |
हते कुमारे स कपिः निरीक्षितः || ५-४७-३७ निहत्य तम् वज्र सुत उपम प्रभम् |
कुमारम् अक्षम् क्षतज उपम ईक्षणम् |
तत् एव वीरो अभिजगाम तोरणम् |
कृत क्षणः काल इव प्रजा क्षये || ५-४७-३८ ततस्तु रक्षोधितिर्महात्म |
हनूमताक्षे निहते कुमारे |
मनः समाधाय स देवकल्पम् |
समादिदेशेन्द्रजितम् सरोषः || ५-४८-१ त्वमस्त्रविच्छस्त्रविदाम् वरिष्ठः |
सुरासुराणामपि शोकदाता |
सुरेषु सेन्द्रेषु च दृष्टकर्मा |
पितामहाराधनसंचितास्त्रः || ५-४८-२ तवास्त्रबलमासाद्य ससुराः समरुद्गणाः |
न शेकुः समरे स्थातुम् सुरेश्वरसमाश्रिताः || ५-४८-३ न कश्चित्त्रिषु लोकेषु सम्युगे न गतश्रमः |
भुजवीर्याभिगुप्तश्च तपसा चाभिरक्षितः || ५-४८-४
देशकालविभागज्ञस्त्वमेव मतिसत्तमः | न तेऽस्त्यशक्यम् समरेषु कर्मणा |
न तेऽस्त्यकार्यम् मतिपूर्वमन्त्रणे |
न सोऽस्ति कश्चित्त्रिषु सम्ग्रहेषु वै |
न वेद यस्तेऽस्त्रबलम् बलम् च ते || ५-४८-५ ममानुरूपम् तपसो बलम् च ते |
पराक्रमश्चास्त्रबलम् च सम्युगे |
न त्वाम् समासाद्य रणावमर्दे |
मनः श्रमं गच्छति निश्चितार्थम् || ५-४८-६ निहताः किम्कराः सर्वे जम्बुमाली च राक्षसः |
अमात्यपुत्रा वीराश्च पञ्च सेनाग्रयायिनः || ५-४८-७
बलानि सुसमृद्धानि साश्वनागरथानि च | सहोदरस्ते दयितः कुमारोऽक्षश्च सूदितः || ५-४८-८
न हि तेष्वेव मे सारो यस्त्व य्यरिनिषूदन | इदम् हि दृष्ट्वा मतिमन् महाद्बलम् |
कपेः प्रभावम् च पराक्रमम् च |
त्वमात्मनश्चापि समीक्ष्य सारं |
कुरुष्व वेगम् स्वबलानुरूपम् || ५-४८-९ बलावमर्दस्वयि सम्निकृष्टे |
यथा गते शाम्यति शान्तशत्रौ |
तथा समीक्ष्यात्मबलम् परम् च |
समारभस्वास्त्रविदाम् वरिष्ठ || ५-४८-१० न वीरसेना गणशोच्य (प्य) वन्ति |
न वज्रमादाय विशालसारम् |
न मारुतस्यास्य गतेः प्रमाणम् |
न चाग्निकल्पः करणेन हन्तुम् || ५-४८-११ तमेवमर्थम् प्रसमीक्ष्य सम्यक् |
स्वकर्मसाम्याद्धि समाहितात्म |
स्मरंश्च दिव्यम् धनुषोऽस्त्रवीर्यम् |
व्रजाक्षतम् कर्म समारभस्व || ५-४८-१२ न खल्वियम् मतिः श्रेष्ठा यत्त्वाम् सम्प्रेषयाम्यहम् |
इयम् च राजधर्माणाम् क्षत्रियस्य मतिर्मता || ५-४८-१३ नानाशस्त्रेषु सम्ग्रामे वैशारद्यमरिंदम् |
अवश्यमेव बोद्धव्यम् काम्यश्च विजयो रणे || ५-४८-१४ ततः पितुस्तद्वचनम् निशम्य |
प्रदक्षिणम् कक्षसुतप्रभावः |
चकार भर्तारमदीनसत्त्वो |
रणाय वीरः प्रतिपन्नबुद्धिः || ५-४८-१५ ततसैः स्वगणैरिष्टैरिन्द्रजित् प्रतिपूजितः |
यद्धोद्धतः कृतोत्साहः सम्ग्रामम् प्रत्यपद्यत || ५-४८-१६ श्रीमान् पद्मपलाशाक्षो राक्षसाधिपतेः सुतः |
निर्जगाम महातेजाः समुद्र इव पर्वसु || ५-४८-१७ स पक्षिराजोपमतुल्यवेगै |
र्व्याळैश्चतुर्भिः सिततीक्ष्णदम्ष्ट्रैः |
रथम् समायुक्तमसम्गवेगम् |
समारुरोहेन्द्रजिदिन्द्रकल्पः || ५-४८-१८ स रथी धन्विनाम् श्रेष्ठः शस्त्रज्ञोऽस्त्रविदाम् वरः |
रथेनाभिययौ क्षिप्रम् हनुमान्यत्र सोऽभवत् || ५-४८-१९ स तस्य रथनिर्घोषम् ज्यास्वनम् कार्मुकस्य च |
निशम्य हरिवीरोऽसौ सम्प्रह्ऱ्^ष्टतरोऽभवत् || ५-४८-२० सुमहाच्चापमादाय शितशल्यांश्च सायकान् |
हनुमन्तमभिप्रेत्य जगाम रणपण्डितः || ५-४८-२१ तस्मिंस्ततः सम्यति जातहर्षे |
रणाय निर्गच्छति चापपाणौ |
दिशश्च सर्वाः कलुषा बभूवु |
र्मृगाश्च रौद्रा बहुधा विनेदुः || ५-४८-२२ समागतास्तत्र तु नागयक्षा |
महर्षयश्चक्रचराश्च सिद्धाः |
नभः समावृत्य च पक्षिसम्घा |
विनेदुरुच्चैः परमप्रहृष्टाः || ५-४८-२३ आयान्तम् सरथम् द्ऱ्^ष्ट्वा तूर्णमन्द्रिजितम् कपिः |
विननाद महानादम् व्यवर्धत च वेगवान् || ५-४८-२४ इन्द्रजित्तु रथम् दिव्यमास्थितश्चित्रकार्मुकः |
धनुर्विष्फारयामास तटिदूर्जितनिस्स्वनम् || ५-४८-२५ ततः समेतावतितीक्ष्णवेगौ |
महाबलौ तौ रणनिर्विशङ्कौ |
कपिश्च रक्षोधिपतेस्तनूजः |
सुरासुरेन्द्रनिव बद्धवैरौ || ५-४८-२६ स तस्य वीरस्य महारथस्य |
धनुष्मतः सम्यति सम्मतस्य |
शरप्रवेगम् व्यहनत्प्रवृद्ध |
श्चचार मार्गे पितुरप्रमेयः || ५-४८-२७ ततः श्रानायततीक्ष्णशल्यान् |
सुपत्रिणः काञ्चनचित्रपुङ्खान् |
मुमोच वीरः परवीरहन्ता |
सुनन्नतान् वज्रनिपातवेगान् || ५-४८-२८ ततः स तत्स्यन्दननिःस्वनम् च |
मृदङ्गभेरीपटहस्वनम् च |
विकृष्यमाणस्य च कार्मुकस्य |
निशम्य घोषम् पुनरुत्पपात || ५-४८-२९ शराणामन्तरेष्वाशु व्यवर्तत महाकपिः |
हरिस्तस्याभिलक्ष्यस्य मोघयन् लक्ष्यसम्ग्रहम् || ५-४८-३० शराणामग्रतस्तस्य पुनः समभिवर्तत |
प्रसार्य हस्तौ हनुमानुत्पपातानिलात्मजः || ५-४८-३१ तावुभौ वेगसम्पन्नौ रणकर्मविशारदौ |
सर्वभूतमनोग्राहि चक्रतुर्युद्धमुत्तमम् || ५-४८-३२ हनुमतो वेद न राक्षसोऽन्त्रम् |
न मारुतिस्तस्य महात्मनोऽन्तरम् |
परस्परम् निर्विषहौ बभूवतुः |
समेत तौ देवसमानविक्रमौ || ५-४८-३३ ततस्तु लक्ष्ये स विहन्यमाने |
शरेष्वमोघेषु च संपतत्सु |
जगाम चिन्ताम् महतीम् महात्मा |
समाधिसम्योगसमाहितात्मा || ५-४८-३४ ततो मतिम् राक्षसराजसूनु |
श्चकार तस्मिन् हरिवीरमुख्ये |
अवध्यताम् तस्य कपेः समीक्ष्य |
कथम् निगच्छेदिति निग्रहार्थम् || ५-४८-३५ ततः पैतामहम् वीरः सोऽस्त्रमस्त्रविदाम् वरः |
संदधे सुमहातेजास्तम् हरिप्रारम् प्रति || ५-४८-३६ अवध्योऽयमिति ज्ञात्वा तमस्त्रेणास्त्रतत्त्ववित् |
निजग्राह महाबाहुर्मारुतात्मजमिन्द्रजित् || ५-४८-३७ तेन बद्धस्ततोऽस्त्रेण राक्षसेन स वानरः |
अभवन्निर्विचेष्टश्च पपात स महीतले || ५-४८-३८ ततोऽथ बुद्ध्वा स तदस्त्रबन्धम् |
प्रभोः प्रभावाद्विगतात्मवेगः |
पितामहानुग्रहमात्मनश्च |
विचिन्तयामास हरिप्रवीतः || ५-४८-३९ ततह् स्वायम्भुवैर्मन्रैर्ब्रह्मस्त्रमभिमन्त्रितम् |
हनुमांश्चिन्तयामास वरदानम् पितामहात् || ५-४८-४० न मेऽस्त्रबन्धस्य च शक्तिरस्ति |
मिमोक्षणे लोकगुरोः प्रभावात् |
इत्येव मत्वा विहितोऽस्त्रबन्धो |
मयात्मयोनेरनुवर्तितव्यः || ५-४८-४१ स वीर्यमस्त्रस्य कपिर्विचार्य |
पितामहानुग्रहमात्मनश्च |
विमोक्षशक्तिम् परिचिन्तयित्वा |
पितामाहाज़्ज़्नामनुवर्तते स्म || ५-४८-४२ अस्त्रेणापि हि बद्धस्य भयम् मम न जायते |
पितामहम् हेन्द्राभ्याम् रक्षितस्यानिलेन च || ५-४८-४३ ग्रहणे चापि रक्षोभिर्महन्मे गुणदर्शनम् |
राक्षसेन्द्रेण सम्वादस्तस्माद्गृह्णन्तु माम् परे || ५-४८-४४ स निश्चितार्थः परवीरहन्ता |
समीक्ष्यकारी विनिवृत्तचेष्टः |
परैः प्रसह्याभिगतैर्निगृह्य |
ननाद तैस्तैः परिभर्त्स्यमानः || ५-४८-४५ ततस्तम् राक्षसा दृष्ट्वा निर्विचेष्टमरिंदमम् |
बबन्धुः शणवल्कैश्च द्रुमचीरैश्च सम्हतैः || ५-४८-४६ स रोचयामास परैश्च बन्धनम् |
प्रश्य वीरैरभिनिग्रहम् च |
कौरूहलान्माम् यदि राक्षसेन्द्रो |
द्रष्टो व्यवस्येदिति निश्चितार्थः || ५-४८-४७ स बद्धस्तेन वल्केन विमुक्तोऽस्त्रेण वीर्यवान् |
अस्त्रबन्धः स चान्यम् हि न बन्धमनुवर्तते || ५-४८-४८ अथेन्द्रजित्तु द्रुमचीरबद्धम् |
विचार्य वीरः कपिसत्तमम् तम् |
विमुक्तमस्त्रेण जगाम चिन्ताम् |
नान्येन बद्धो ह्यनुवर्ततेऽस्त्रम् || ५-४८-४९ अहो महत्कर्म कृतम् निरर्थकम् |
न राक्षसैर्मन्त्रगतिर्विमृष्टा |
पुनश मन्त्रे विहतेऽस्त्रमन्य |
त्प्रवर्तते संशयिताः स्म सर्वे || ५-४८-५० अस्त्रेण हनुमान् मुक्तो नात्मानमवबुध्यत |
कृष्यमाणस्तु रक्षोभिस्तैश्च बन्धैर्निपीडितः || ५-४८-५१ हन्यमानस्ततः क्रूरै राक्षसैः काष्ठमुष्टिभिः |
समीपे राक्षसेन्द्रस्य प्राकृष्यत स वानरः || ५-४८-५२ अथेन्द्रजित्तम् प्रसमीक्ष्य मुक्त |
मस्त्रेण बद्धम् द्रुमचीरसूत्रैः |
व्यदर्शयत्तत्र महाबलम् तम् |
हरिप्रवीरम् सगणाय राज्ञे || ५-४८-५३ तम् मत्तमिव मातङ्गम् बद्धम् कपिवरोत्तमम् |
राक्षसा राक्षसेन्द्राय रावणाय न्यवेदयन् || ५-४८-५४ कोऽयम् कस्य कुतो वात्र किम् कार्यम् को व्यपाश्रयः |
इति राक्षसवीराणाम् तत्र सम्ज्ज्ञिरे कथेः || ५-४८-५५ हन्यताम् दह्यताम् वापि भक्ष्यतामिति चापरे |
राक्षसास्तत्र सम्क्रुद्धाः परस्परमथाब्रुवन् || ५-४८-५६ अत्तित्य मार्गम् सहसा महात्मा |
स तत्र रक्षोधिपपादमूले |
ददर्श राज्ञः परिचारवृद्धान् |
गृहम् महारत्नविभूषितम् च || ५-४८-५७ स ददर्श महातेजा रावणः कपिसत्तमम् |
रक्षोभिर्विकृताकारैः कृष्यमाणमितस्ततः || ५-४८-५८ राक्षसाधिपतिम् चापि ददर्श कपिसत्तमः |
तेजोबलसमायुक्तम् तपन्त मिव भास्करम् || ५-४८-५९ स रोषसम्वर्तितताम्रदृष्टि |
र्दशाननस्तम् कपिमन्ववेक्ष्य |
अथोपविष्टान् कुलशीलवृद्धन् |
समादिशत्तम् प्रति मन्त्रिमुख्यान् || ५-४८-६० यथाक्रमम् तैः स कपिर्विपृष्टः |
कार्यार्थमर्थस्य च मूलमादौ |
निवेदयामास हरीश्वरस्य |
दूतः सकाशादहमागतोऽस्मि || ५-४८-६१ ततः स कर्मणा तस्य विस्मितो भीम विक्रमः |
हनुमान् रोष ताम्र अक्षो रक्षो अधिपम् अवैक्षत || ५-४९-१ भ्राजमानम् महाअर्हेण कान्चनेन विराजता |
मुक्ता जाल आवृतेन अथ मुकुटेन महाद्युतिम् || ५-४९-२ वज्र सम्योग सम्युक्तैः महाअर्ह मणि विग्रहैः |
हैमैः आभरणैः चित्रैः मनसा इव प्रकल्पितैः || ५-४९-३ महाअर्ह क्षौम सम्वीतम् रक्त चन्दन रूषितम् |
स्वनुलिप्तम् विचित्राभिः विविधभिः च भक्तिभिः || ५-४९-४ विपुलैः दर्शनीयैः च रक्ष अक्षैः भीम दर्शनैः |
दीप्त तीक्ष्ण महादम्ष्ट्रैः प्रलम्ब दशनच् चदैः || ५-४९-५
शिरोभिः दशभिः वीरम् भ्राजमानम् महाओजसम् |
नाना व्याल समाकीर्णैः शिखरैः इव मन्दरम् || ५-४९-६ नील अञ्जन चय प्रख्यम् हारेण उरसि राजता |
पूर्ण चन्द्र आभ वक्त्रेण सबलाकम् इव अम्बुदम् || ५-४९-७ बाहुभिः बद्ध केयूरैः चन्दन उत्तम रूषितैः |
भ्राजमान अन्गदैः पीनैः पन्च शीर्षैः इव उरगैः || ५-४९-८ महति स्फाटिके चित्रे रत्न सम्योग संस्कृते |
उत्तम आस्तरण आस्तीर्णे उपविष्टम् वर आसने || ५-४९-९ अलम्कृताभिः अत्यर्थम् प्रमदाभिः समन्ततः |
वाल व्यजन हस्ताभिः आरात् समुपसेवितम् || ५-४९-१० दुर्धरेण प्रहस्तेन महापार्श्वेन रक्षसा |
मन्त्रिभिः मन्त्र तत्त्वज्ञैः निकुम्भेन च मन्त्रिणा || ५-४९-११
उप उपविष्टम् रक्षोभिः चतुर्भिः बल दर्पितैः |
कृत्स्नैः परिवृतम् लोकम् चतुर्भिः इव सागरैः || ५-४९-१२ मन्त्रिभिः मन्त्र तत्त्वज्ञैः अन्यैः च शुभ बुद्धिभिः |
अश्वास्यमानम् सचिवैः सुरैः इव सुर ईश्वरम् || ५-४९-१३ अपश्यत् राक्षस पतिम् हनूमान् अतितेजसम् |
विष्ठितम् मेरु शिखरे सतोयम् इव तोयदम् || ५-४९-१४ स तैः सम्पीड्यमानो अपि रक्षोभिः भीम विक्रमैः |
विस्मयम् परमम् गत्वा रक्षो अधिपम् अवैक्षत || ५-४९-१५ भ्राजमानम् ततो दृष्ट्वा हनुमान् राक्षस ईश्वरम् |
मनसा चिन्तयामास तेजसा तस्य मोहितः || ५-४९-१६ अहो रूपम् अहो धैर्यम् अहो सत्त्वम् अहो द्युतिः |
अहो राक्षस राजस्य सर्व लक्षण युक्तता || ५-४९-१७ यदि अधर्मो न बलवान् स्यात् अयम् राक्षस ईश्वरः |
स्यात् अयम् सुर लोकस्य सशक्रस्य अपि रक्षिता || ५-४९-१८ अस्य क्रूरैर्नृशम् सैश्च कर्मभिर्लोककुत्सितैः |
सर्वे बिभ्यति खल्वस्माल्लोकाः सामरदानवाः || ५-४९-१९
अयम् ह्युत्सह्ते क्रुद्धः कर्तुमेकार्णवम् जगत् | इति चिन्ताम् बहु विधाम् अकरोन् मतिमान् कपिः |
दृष्ट्वा राक्षस राजस्य प्रभावम् अमित ओजसः || ५-४९-२० इत्यार्षे श्रीमद्रामायणे आदिकाव्ये सुन्दरकाण्डे एकोनपञ्चाशः सर्गः तम् उद्वीक्ष्य महाबाहुः पिन्ग अक्षम् पुरतः स्थितम् |
रोषेण महता आविष्टो रावणो लोक रावणः || ५-५०-१
स राजा रोष ताम्र अक्षः प्रहस्तम् मन्त्रि सत्तमम् | किमेष भगवान्नन्दी भवेत्साक्षादिहागतः || ५-५०-२
येन शप्तोऽस्मि कैलासे मया संचालिते पुरा |
सोऽयम् वानरमूर्तिः स्यात्किंस्विद्बाणो महासुरः || ५-५०-३ स राजा रोषताम्राक्षः प्रहस्तम् मन्त्रिसत्तमम् |
काल युक्तम् उवाच इदम् वचो विपुलम् अर्थवत् || ५-५०-४ दुरात्मा पृच्छ्यताम् एष कुतः किम् वा अस्य कारणम् |
वन भन्गे च को अस्य अर्थो राक्षसीनाम् च तर्जने || ५-५०-५ मत्पुरीमप्रधृष्याम् वागमने किं प्रयोजनम् |
आयोधने वाकिं कार्यम् पृच्छ्यतामेष दुर्मतिः ||५-५०-६ रावणस्य वचः श्रुत्वा प्रहस्तो वाक्यम् अब्रवीत् |
समाश्वसिहि भद्रम् ते न भीः कार्या त्वया कपे || ५-५०-७ यदि तावत् त्वम् इन्द्रेण प्रेषितो रावण आलयम् |
तत्त्वम् आख्याहि मा ते भूत् भयम् वानर मोक्ष्यसे || ५-५०-८ यदि वैश्रवणस्य त्वम् यमस्य वरुणस्य च |
चारु रूपम् इदम् कृत्वा ओरवुष्टो नः पुरीमिमाम् || ५-५०-९
विष्णुना प्रेषितो वा अपि दूतो विजय कान्क्षिणा | न हि ते वानरम् तेजो रूप मात्रम् तु वानरम् || ५-५०-१०
तत्त्वतः कथयस्व अद्य ततो वानर मोक्ष्यसे | अनृतम् वदतः च अपि दुर्लभम् तव जीवितम् || ५-५०-११
अथवा यन् निमित्तः ते प्रवेशो रावण आलये | एवम् उक्तो हरि वरः तदा रक्षो गण ईश्वरम् || ५-५०-१२
अब्रवीन् न अस्मि शक्रस्य यमस्य वरुणस्य वा |
धनदेन न मे सख्यम् विष्णुना न अस्मि चोदितः || ५-५०-१३
जातिः एव मम तु एषा वानरो अहम् इह आगतः | दर्शने राक्षस इन्द्रस्य दुर्लभे तत् इदम् मया || ५-५०-१४
वनम् राक्षस राजस्य दर्शन अर्थे विनाशितम् | ततः ते राक्षसाः प्राप्ता बलिनो युद्ध कान्क्षिणः || ५-५०-१५
रक्षण अर्थम् च देहस्य प्रतियुद्धा मया रणे | अस्त्र पाशैः न शक्यो अहम् बद्धुम् देव असुरैः अपि || ५-५०-१६
पितामहात् एव वरो मम अपि एषो अभ्युपागतः | राजानम् द्रष्टु कामेन मया अस्त्रम् अनुवर्तितम् || ५-५०-१७
विमुक्तो अहम् अस्त्रेण राक्षसैः तु अतिपीडितः |
केवचिद्राजकार्येण सम्प्राप्तोऽस्मि तवान्तिकम् || ५-५०-१८ दूतोऽहमिति विज्ञेयो राघवस्यामितौजसः |
श्रूयताम् चापि वचनम् मम पथ्यमिदम् प्रभो || ५-५०-१९ इत्यार्षे श्रीमद्रामायणे आदिकाव्ये सुन्दरकाण्डे पङ्चाशः सर्गः तम् समीक्ष्य महासत्त्वम् सत्त्ववान् हारि सत्तमः |
वाक्यम् अर्थवत् अव्यग्रः तम् उवाच दश आननम् || ५-५१-१ अहम् सुग्रीव संदेशात् इह प्राप्तः तव आलयम् |
राक्षस इन्द्र हरि ईशः त्वाम् भ्राता कुशलम् अब्रवीत् || ५-५१-२ भ्रातुः शृणु समादेशम् सुग्रीवस्य महात्मनः |
धर्म अर्थ उपहितम् वाक्यम् इह च अमुत्र च क्षमम् || ५-५१-३ राजा दशरथो नाम रथ कुन्जर वाजिमान् |
पिता इव बन्धुः लोकस्य सुर ईश्वर सम द्युतिः || ५-५१-४ ज्येष्ठः तस्य महाबाहुः पुत्रः प्रिय करः प्रभुः |
पितुः निदेशान् निष्क्रान्तः प्रविष्टो दण्डका वनम् || ५-५१-५
लक्ष्मणेन सह भ्रात्रा सीतया च अपि भार्यया |
रामो नाम महातेजा धर्म्यम् पन्थानम् आश्रितः || ५-५१-६ तस्य भार्या वने नष्टा सीता पतिम् अनुव्रता |
वैदेहस्य सुता राज्ञो जनकस्य महात्मनः || ५-५१-७ स मार्गमाणः ताम् देवीम् राज पुत्रः सह अनुजः |
ऋश्यमूकम् अनुप्राप्तः सुग्रीवेण च सम्गतः || ५-५१-८ तस्य तेन प्रतिज्ञातम् सीतायाः परिमार्गणम् |
सुग्रीवस्य अपि रामेण हरि राज्यम् निवेदितम् || ५-५१-९ ततः तेन मृधे हत्वा राज पुत्रेण वालिनम् |
सुग्रीवः स्थापितो राज्ये हरि ऋक्षाणाम् गण ईश्वरः || ५-५१-१० त्वया विज्ञातपूर्वश्च वाली वानरपुङ्गवः |
रामेण निहतः संख्ये शरेणैकेन वानरः || ५-५१-११ स सीता मार्गणे व्यग्रः सुग्रीवः सत्य सम्गरः |
हरीन् सम्प्रेषयामास दिशः सर्वा हरि ईश्वरः || ५-५१-१२ ताम् हरीणाम् सहस्राणि शतानि नियुतानि च |
दिक्षु सर्वासु मार्गन्ते अधः च उपरि च अम्बरे || ५-५१-१३ वैनतेय समाः केचित् केचित् तत्र अनिल उपमाः |
असम्ग गतयः शीघ्रा हरि वीरा महाबलाः || ५-५१-१४ अहम् तु हनुमान् नाम मारुतस्य औरसः सुतः |
सीतायाः तु कृते तूर्णम् शत योजनम् आयतम् || ५-५१-१५
समुद्रम् लन्घयित्वा एव ताम् दिदृक्षुः इह आगतः | भ्रमता च मया दृष्टा गृहे ते जनकात्मजा || ५-५१-१६
तत् भवान् दृष्ट धर्म अर्थः तपः कृत परिग्रहः |
पर दारान् महाप्राज्ञ न उपरोद्धुम् त्वम् अर्हसि || ५-५१-१७ न हि धर्म विरुद्धेषु बह्व् अपायेषु कर्मसु |
मूल घातिषु सज्जन्ते बुद्धिमन्तो भवत् विधाः || ५-५१-१८ कः च लक्ष्मण मुक्तानाम् राम कोप अनुवर्तिनाम् |
शराणाम् अग्रतः स्थातुम् शक्तो देव असुरेष्व् अपि || ५-५१-१९ न च अपि त्रिषु लोकेषु राजन् विद्येत कश्चन |
राघवस्य व्यलीकम् यः कृत्वा सुखम् अवाप्नुयात् || ५-५१-२० तत् त्रिकाल हितम् वाक्यम् धर्म्यम् अर्थ अनुबन्धि च |
मन्यस्व नर देवाय जानकी प्रतिदीयताम् || ५-५१-२१ दृष्टा हि इयम् मया देवी लब्धम् यत् इह दुर्लभम् |
उत्तरम् कर्म यत् शेषम् निमित्तम् तत्र राघवः || ५-५१-२२ लक्षिता इयम् मया सीता तथा शोक परायणा |
गृह्य याम् न अभिजानासि पन्च आस्याम् इव पन्नगीम् || ५-५१-२३ न इयम् जरयितुम् शक्या सासुरैः अमरैः अपि |
विष संसृष्टम् अत्यर्थम् भुक्तम् अन्नम् इव ओजसा || ५-५१-२४ तपः सम्ताप लब्धः ते यो अयम् धर्म परिग्रहः |
न स नाशयितुम् न्याय्य आत्म प्राण परिग्रहः || ५-५१-२५ अवध्यताम् तपोभिः याम् भवान् समनुपश्यति |
आत्मनः सासुरैः देवैः हेतुः तत्र अपि अयम् महान् || ५-५१-२६ सुग्रीवो न हि देवो अयम् न असुरो न च मानुषः |
न दानवो न गन्धर्वो न यक्षो न च पन्नगः || ५-५१-२७
तस्मात् प्राण परित्राणम् कथम् राजन् करिष्यसि | न तु धर्म उपसम्हारम् अधर्म फल सम्हितम् || ५-५१-२८
तत् एव फलम् अन्वेति धर्मः च अधर्म नाशनः | प्राप्तम् धर्म फलम् तावत् भवता न अत्र संशयः || ५-५१-२९
फलम् अस्य अपि अधर्मस्य क्षिप्रम् एव प्रपत्स्यसे | जन स्थान वधम् बुद्ध्वा बुद्ध्वा वालि वधम् तथा || ५-५१-३०
राम सुग्रीव सख्यम् च बुध्यस्व हितम् आत्मनः | कामम् खल्व् अहम् अपि एकः सवाजि रथ कुन्जराम् || ५-५१-३१
लन्काम् नाशयितुम् शक्तः तस्य एष तु विनिश्चयः | रामेण हि प्रतिज्ञातम् हरि ऋक्ष गण सम्निधौ || ५-५१-३२
उत्सादनम् अमित्राणाम् सीता यैः तु प्रधर्षिता | अपकुर्वन् हि रामस्य साक्षात् अपि पुरम् दरः || ५-५१-३३
न सुखम् प्राप्नुयात् अन्यः किम् पुनः त्वत् विधो जनः | याम् सीता इति अभिजानासि या इयम् तिष्ठति ते वशे || ५-५१-३४
काल रात्री इति ताम् विद्धि सर्व लन्का विनाशिनीम् | तत् अलम् काल पाशेन सीता विग्रह रूपिणा || ५-५१-३५
स्वयम् स्कन्ध अवसक्तेन क्षमम् आत्मनि चिन्त्यताम् | सीतायाः तेजसा दग्धाम् राम कोप प्रपीडिताम् || ५-५१-३६
दह्यमनाम् इमाम् पश्य पुरीम् साट्ट प्रतोलिकाम् | स्वानि मित्राणि मन्त्रींश्च ज्ञातीन् भ्रातृन् सुतान् हितान् || ५-५१-३७
भोगान् दारांश्च लङ्काम् च मा विनाशमुपानय | सत्यम् राक्षसराजेन्द्र शृणुष्व वचनम् मम || ५-५१-३८
रामदासस्य दूतस्य वानरस्य विशेषतः | सर्वान् लोकान् सुसम्हृत्य सभूतान् सचराचरान् || ५-५१-३९
पुनरेव तथा स्रष्टुम् शक्तो रामो महायशाः | देवासुरनरेन्द्रेषु यक्षरक्षोगणेषु च || ५-५१-४०
विद्याधरेषु सर्वेषु गन्धर्वेषूरगेषु च |
सिद्धेषु किन्नरेन्द्रेषु पतत्रिषु च सर्वतः || ५-५१-४१
सर्वभूतेषु सर्वत्र सर्वकालेषु नास्ति सः |
योरामम् प्रतियुध्येत विष्णुतुल्यपराक्रमम् || ५-५१-४२ सर्वलोकेश्वरस्यैवम् कृत्वा विप्रियमुत्तमम् |
रामस्य राजसिम्हस्य दुर्लभम् तव जीवितम् || ५-५१-४३ देवाश्च दैत्याश्च निशाचरेन्द्र |
गन्धर्वविद्याधरनागयक्षाः |
रामस्य लोकत्रयनायकस्य |
स्थातुम् न शक्ताः समरेषु सर्वे || ५-५१-४४ ब्रह्म स्वयमुभूश्च तुराननो वा |
रुद्रस्त्रिणेत्रस्त्रिपुरान्तको वा |
इन्द्रो महेन्द्रः सुरनायको वा |
त्रातुम् न शक्ता युधि रामवध्यम् || ५-५१-४५ स सौष्ठव उपेतम् अदीन वादिनः |
कपेः निशम्य अप्रतिमो अप्रियम् वचः |
दश आननः कोप विवृत्त लोचनः |
समादिशत् तस्य वधम् महाकपेः || ५-५१-४६ इत्यार्षे श्रीमद्रामायणे आदिकाव्ये सुन्दरकाण्डे एकपङ्चशः सर्गः तस्य तत् वचनम् श्रुत्वा वानरस्य महात्मनः |
आज्ञापयत् वधम् तस्य रावणः क्रोध मूर्चितः || ५-५२-१ वधे तस्य समाज्ञप्ते रावणेन दुरात्मना |
निवेदितवतो दौत्यम् न अनुमेने विभीषणः || ५-५२-२ तम् रक्षो अधिपतिम् क्रुद्धम् तच् च कार्यम् उपस्थितम् |
विदित्वा चिन्तयामास कार्यम् कार्य विधौ स्थितः || ५-५२-३ निश्चित अर्थः ततः साम्ना आपूज्य शत्रुजित् अग्रजम् |
उवाच हितम् अत्यर्थम् वाक्यम् वाक्य विशारदः || ५-५२-४ क्षमस्व रोषम् त्यज राक्षसेन्द्र |
प्रसीद मद्वाक्यमिदम् शृणुष्व |
वधम् न कुर्वन्ति परावरज्ञा |
दूतस्य सन्तो वसुधाधिपेन्द्राः || ५-५२-५ राजन् धर्म विरुद्धम् च लोक वृत्तेः च गर्हितम् |
तव च असदृशम् वीर कपेः अस्य प्रमापणम् || ५-५२-६ धर्मज्ञ्श्च कृतज्ञ्श्च राजधर्मविशारदः |
परावरज्ञो भूतानाम् त्वमेव परमार्थवित् || ५-५२-७ गृह्यन्ते यदि रोषेण त्वादृशोऽपि विपश्चितः |
ततः शास्त्रविपश्चित्त्वम् श्रम एव हि केवलम् || ५-५२-८ तस्मात्प्रसीद शत्रुघ्न राक्षसेन्द्र दुरासद |
ततः शास्त्रविपश्चित्त्वम् श्रम एव हि केवल्म् || ५-५२-९ विभीषणवचः श्रुत्वा रावणो राक्षसेश्वरः |
रोषेण महताविष्टो वाक्यमुत्तरमब्रवीत् || ५-५२-१० न पापानाम् वधे पापम् विद्यते शत्रुसूदन |
तस्मादेनम् वधिष्यामि वानरम् पापचारिणम् || ५-५२-११ अधर्ममूलम् बहुदोषयुक्त |
मनार्यजुष्टम् वचनम् निशम्य |
उवाच वाक्यम् परमार्थतत्त्वम् |
विभीषणो बुद्धिमताम् वरिष्ठः || ५-५२-१२ प्रसीद लङ्केश्वर राक्षसेन्द्र |
धर्मार्थयुक्तम् वचनम् शृणुष्व |
दूतानवध्यान् समयेषु राजन् |
सर्वेषु सर्वत्र वदन्ति सन्तः || ५-५२-१३ असंशयम् शत्रुः अयम् प्रवृद्धः |
कृतम् हि अनेन अप्रियम् अप्रमेयम् |
न दूत वध्याम् प्रवदन्ति सन्तो |
दूतस्य दृष्टा बहवो हि दण्डाः || ५-५२-१४ वैरूप्याम् अन्गेषु कश अभिघातो |
मौण्ड्यम् तथा लक्ष्मण सम्निपातः |
एतान् हि दूते प्रवदन्ति दण्डान् |
वधः तु दूतस्य न नः श्रुतो अपि || ५-५२-१५ कथम् च धर्म अर्थ विनीत बुद्धिः |
पर अवर प्रत्यय निश्चित अर्थः |
भवत् विधः कोप वशे हि तिष्ठेत् |
कोपम् नियच्छन्ति हि सत्त्ववन्तः || ५-५२-१६ न धर्म वादे न च लोक वृत्ते |
न शास्त्र बुद्धि ग्रहणेषु वा अपि |
विद्येत कश्चित् तव वीर तुल्यः |
त्वम् हि उत्तमः सर्व सुर असुराणाम् || ५-५२-१७ शूरेण वीरेण निशाचरेन्द्र |
सुरासुराणामपि दुर्जयेन |
त्वया प्रगल्भाः सुरदैत्यसम्घा |
जिताश्च युद्धेष्वसकृन्नरेन्द्राः || ५-५२-१८ न च अपि अस्य कपेः घाते कंचित् पश्यामि अहम् गुणम् |
तेष्व् अयम् पात्यताम् दण्डो यैः अयम् प्रेषितः कपिः || ५-५२-१९ साधुः वा यदि वा असाधुः परैः एष समर्पितः |
ब्रुवन् पर अर्थम् परवान् न दूतो वधम् अर्हति || ५-५२-२० अपि च अस्मिन् हते राजन् न अन्यम् पश्यामि खे चरम् |
इह यः पुनः आगच्छेत् परम् पारम् महाउदधिः || ५-५२-२१ तस्मान् न अस्य वधे यत्नः कार्यः पर पुरम् जय |
भवान् स इन्द्रेषु देवेषु यत्नम् आस्थातुम् अर्हति || ५-५२-२२ अस्मिन् विनष्टे न हि दूतम् अन्यम् |
पश्यामि यः तौ नर राज पुत्रौ |
युद्धाय युद्ध प्रिय दुर्विनीताव् |
उद्योजयेत् दीर्घ पथ अवरुद्धौ || ५-५२-२३ पराक्रम उत्साह मनस्विनाम् च |
सुर असुराणाम् अपि दुर्जयेन |
त्वया मनो नन्दन नैरृतानाम् |
युद्ध आयतिः नाशयितुम् न युक्ता || ५-५२-२४ हिताः च शूराः च समाहिताः च |
कुलेषु जाताः च महागुणेषु |
मनस्विनः शस्त्रभृताम् वरिष्ठाः |
कोटि अग्र शस्ते सुभृताः च योधाः || ५-५२-२५ तत् एक देशेन बलस्य तावत् |
केचित् तव आदेश कृतो अपयान्तु |
तौ राज पुत्रौ विनिगृह्य मूढौ |
परेषु ते भावयितुम् प्रभावम् || ५-५२-२६ निशाचराणामधिपोऽनुजस्य |
विभीषणस्योत्तमवाक्यमिष्टम् |
जग्राह बुद्ध्या सुरलोकशत्रु |
र्महाबलो राक्षसराजमुख्यः || ५-५२-२७ तस्य तत् वचनम् श्रुत्वा दशग्रीवो महाबलः |
देश काल हितम् वाक्यम् भ्रातुः उत्तमम् अब्रवीत् || ५-५३-१ सम्यग् उक्तम् हि भवता दूत वध्या विगर्हिता |
अवश्यम् तु वधात् अन्यः क्रियताम् अस्य निग्रहः || ५-५३-२ कपीनाम् किल लान्गूलम् इष्टम् भवति भूषणम् |
तत् अस्य दीप्यताम् शीघ्रम् तेन दग्धेन गच्छतु || ५-५३-३ ततः पश्यन्तु इमम् दीनम् अन्ग वैरूप्य कर्शितम् |
समित्रा ज्ञातयः सर्वे बान्धवाः ससुहृज् जनाः || ५-५३-४ आज्ञापयत् राक्षस इन्द्रः पुरम् सर्वम् सचत्वरम् |
लान्गूलेन प्रदीप्तेन रक्षोभिः परिणीयताम् || ५-५३-५ तस्य तत् वचनम् श्रुत्वा राक्षसाः कोप कर्कशाः |
वेष्टन्ते तस्य लान्गूलम् जीर्णैः कार्पासिकैः पटैः || ५-५३-६ सम्वेष्ट्यमाने लान्गूले व्यवर्धत महाकपिः |
शुष्कम् इन्धनम् आसाद्य वनेष्व् इव हुत अशनः || ५-५३-७ तैलेन परिषिच्य अथ ते अग्निम् तत्र अवपातयन् |
लान्गूलेन प्रदीप्तेन राक्षसान् तान् अपातयत् || ५-५३-८
रोष अमर्ष परीत आत्मा बाल सूर्य सम आननः | लाङ्गूलम् सम्प्रदीप्तम् तु द्रष्टुम् तस्य हनूमतः || ५-५३-९
सहस्त्रीबालवृद्धाश्च जग्मुः प्रीता निशाचराः | स भूयः सम्गतैः क्रूरै राकसैः हरि सत्तमः || ५-५३-१०
निबद्धः कृतवान् वीरः तत् काल सदृशीम् मतिम् | कामम् खलु न मे शक्ता निबधस्य अपि राक्षसाः || ५-५३-११
चित्त्वा पाशान् समुत्पत्य हन्याम् अहम् इमान् पुनः | यदिभर्तुर्हतार्थाय चरन्तम् भर्तृशासनात् || ५-५३-१२
बध्नन्त्येते दुरात्मनो न तु मे निष्कृतिः कृता | सर्वेषाम् एव पर्याप्तो राक्षसानाम् अहम् युधि || ५-५३-१३
किम् तु रामस्य प्रीति अर्थम् विषहिष्ये अहम् ईदृशम् |
लन्का चरयितव्या मे पुनः एव भवेत् इति || ५-५३-१४ रात्रौ न हि सुदृष्टा मे दुर्ग कर्म विधानतः |
अवश्यम् एव द्रष्टव्या मया लन्का निशा क्षये || ५-५३-१५ कामम् बन्धैः च मे भूयः पुच्छस्य उद्दीपनेन च |
पीडाम् कुर्वन्तु रक्षांसि न मे अस्ति मनसः श्रमः || ५-५३-१६ ततः ते सम्वृत आकारम् सत्त्ववन्तम् महाकपिम् |
परिगृह्य ययुः हृष्टा राक्षसाः कपि कुन्जरम् || ५-५३-१७ शन्ख भेरी निनादैः तैः घोषयन्तः स्व कर्मभिः |
राक्षसाः क्रूर कर्माणः चारयन्ति स्म ताम् पुरीम् || ५-५३-१८ अन्वीयमानो रक्षोभिर्ययौ सुखमरिंदमः |
हनुमान् चारयामास राक्षसानाम् महापुरीम् || ५-५३-१९ अथ अपश्यत् विमानानि विचित्राणि महाकपिः |
सम्वृतान् भूमि भागान् च सुविभक्तान् च चत्वरान् || ५-५३-२० वीथीश्च गृहसम्बाधाः कपिः शृङ्गटकानि च |
तथा रथ्योपरथ्याश्च तथैव गृहकान्तरान् || ५-५३-२१
गृहांश्च मेघसम्काशान् ददर्श पवनात्मजः | चत्वरेषु चतुष्केषु राज मार्गे तथैव च || ५-५३-२२
घोषयन्ति कपिम् सर्वे चारीक इति राक्षसाः | स्त्रीबालवृद्धा निर्जग्मुस्तत्र तत्र कुतूहलात् || ५-५३-२३
तम् प्रदीपितलाङ्गूलम् हनुमन्तम् दिदृक्षवः | दीप्यमाने ततः तस्य लान्गूल अग्रे हनूमतः || ५-५३-२४
राक्षस्यः ता विरूप अक्ष्यः शंसुः देव्याः तत् अप्रियम् | यः त्वया कृत सम्वादः सीते ताम्र मुखः कपिः || ५-५३-२५
लान्गूलेन प्रदीप्तेन स एष परिणीयते | श्रुत्वा तत् वचनम् क्रूरम् आत्म अपहरण उपमम् || ५-५३-२६
वैदेही शोक सम्तप्ता हुत अशनम् उपागमत् | मन्गला अभिमुखी तस्य सा तदा आसीन् महाकपेः || ५-५३-२७
उपतस्थे विशाल अक्षी प्रयता हव्य वाहनम् | यदि अस्ति पति शुश्रूषा यदि अस्ति चरितम् तपः || ५-५३-२८
यदि च अस्ति एक पत्नीत्वम् शीतो भव हनूमतः | यदि कश्चित् अनुक्रोशः तस्य मयि अस्ति धीमतः || ५-५३-२९
यदि वा भाग्य शेषम् मे शीतो भव हनूमतः | यदि माम् वृत्त सम्पन्नाम् तत् समागम लालसाम् || ५-५३-३०
स विजानाति धर्म आत्मा शीतो भव हनूमतः | यदि माम् तारयति आर्यः सुग्रीवः सत्य सम्गरः || ५-५३-३१
अस्मात् दुह्खान् महाबाहुः शीतो भव हनूमतः | ततः तीक्ष्ण अर्चिः अव्यग्रः प्रदक्षिण शिखो अनलः || ५-५३-३२
जज्वाल मृग शाव अक्ष्याः शंसन्न् इव शिवम् कपेः | हनुमज्जनकश्चापि पुच्छानलयुतोऽनिलः || ५-५३-३३
ववौ स्वास्थ्यकरो देव्याः प्रालेयानिलशीतलः | दह्यमाने च लान्गूले चिन्तयामास वानरः || ५-५३-३४
प्रदीप्तो अग्निः अयम् कस्मान् न माम् दहति सर्वतः | दृश्यते च महाज्वालः करोति च न मे रुजम् || ५-५३-३५
शिशिरस्य इव सम्पातो लान्गूल अग्रे प्रतिष्ठितः | अथवा तत् इदम् व्यक्तम् यत् दृष्टम् प्लवता मया || ५-५३-३६
राम प्रभावात् आश्चर्यम् पर्वतः सरिताम् पतौ | यदि तावत् समुद्रस्य मैनाकस्य च धीमथ || ५-५३-३७
राम अर्थम् सम्भ्रमः तादृक् किम् अग्निः न करिष्यति | सीतायाः च आनृशंस्येन तेजसा राघवस्य च || ५-५३-३८
पितुः च मम सख्येन न माम् दहति पावकः | भूयः स चिन्तयामास मुहूर्तम् कपि कुन्जरः || ५-५३-३९
उत्पपात अथ वेगेन ननाद च महाकपिः | पुर द्वारम् ततः श्रीमान् शैल शृन्गम् इव उन्नतम् || ५-५३-४०
विभक्त रक्षः सम्बाधम् आससाद अनिल आत्मजः | स भूत्वा शैल सम्काशः क्षणेन पुनः आत्मवान् || ५-५३-४१
ह्रस्वताम् परमाम् प्राप्तो बन्धनानि अवशातयत् | विमुक्तः च अभवत् श्रीमान् पुनः पर्वत सम्निभः || ५-५३-४२
वीक्षमाणः च ददृशे परिघम् तोरण आश्रितम् | स तम् गृह्य महाबाहुः काल आयस परिष्कृतम् || ५-५३-४३
रक्षिणः तान् पुनः सर्वान् सूदयामास मारुतिः | स तान् निहत्वा रण चण्ड विक्रमः |
समीक्षमाणः पुनः एव लन्काम् |
प्रदीप्त लान्गूल कृत अर्चि माली |
प्रकाशत आदित्य इव अंशु माली || ५-५३-४४ इत्यार्षे श्रीमद्रामायणे आदिकाव्ये सुन्दरकाण्डे त्रिपञ्चशः सर्गः वीक्षमाणः ततो लन्काम् कपिः कृत मनो रथः |
वर्धमान समुत्साहः कार्य शेषम् अचिन्तयत् || ५-५४-१ किम् नु खल्व् अविशिष्टम् मे कर्तव्यम् इह साम्प्रतम् |
यत् एषाम् रक्षसाम् भूयः सम्ताप जननम् भवेत् || ५-५४-२ वनम् तावत् प्रमथितम् प्रकृष्टा राक्षसा हताः |
बल एक देशः क्षपितः शेषम् दुर्ग विनाशनम् || ५-५४-३ दुर्गे विनाशिते कर्म भवेत् सुख परिश्रमम् |
अल्प यत्नेन कार्ये अस्मिन् मम स्यात् सफलः श्रमः || ५-५४-४ यो हि अयम् मम लान्गूले दीप्यते हव्य वाहनः |
अस्य सम्तर्पणम् न्याय्यम् कर्तुम् एभिः गृह उत्तमैः || ५-५४-५ ततः प्रदीप्त लान्गूलः सविद्युत् इव तोयदः |
भवन अग्रेषु लन्काया विचचार महाकपिः || ५-५४-६ गृहाद्गृहम् राक्षसानामुद्यानानि च वानरः |
वीक्षमाणो ह्यसम्त्रस्तः प्रासादांश्च चचार सः || ५-५४-७ अवप्लुत्य महावेगः प्रहस्तस्य निवेशनम् |
अग्निम् तत्र स निक्षिप्य श्वसनेन समो बली || ५-५४-८
ततोऽन्यत्पुप्लुवे वेश्म महापार्श्वस्य वीर्यवान् |
मुमोच हनुमान् अग्निम् काल अनल शिखा उपमम् || ५-५४-९ वज्रदंष्ट्र स्य च तदा पुप्लुवे स महाकपिः |
शुकस्य च महातेजाः सारणस्य च धीमतः || ५-५४-१० तथा चेन्द्रजितो वेश्म ददाह हरियूथपः |
जम्बुमालेः सुमालेश्च ददाह भवनम् ततः || ५-५४-११
रश्मिकेतोश्च भवनम् सूर्यशत्रोस्तथैव च |
ह्रस्वकर्णस्य दंष्ट्रस्य रोमशस्य च रक्षसः || ५-५४-१२
युद्धोन्मत्तस्य मत्तस्य ध्वजग्रीवस्य रक्षसः |
विद्युज्जिह्वस्य घोरस्य तथा हस्तिमुखस्य च || ५-५४-१३
कराळस्य पिशाचस्य शोणिताक्षस्य चैव हि |
कुम्भकर्णस्य भवनम् मकराक्षस्य चैव हि || ५-५४-१४
यज्ञशत्रोश्च भवनम् ब्रह्मशत्रोस्तथैव च|
नरान्तकस्य कुम्भस्य निकुम्भस्य दुरात्मनः || ५-५४-१५
वर्जयित्वा महातेजा विभीषणगृहम् प्रति |
क्रममाणः क्रमेणैव ददाह हरिपुङ्गवः || ५-५४-१६ तेषु तेषु महार्हेषु भवनेषु महायशाः |
गृहेष्वृद्धिमतामृद्धिम् ददाह स महाकपिः || ५-५४-१७ सर्वेषाम् समतिक्रम्य राक्षसेन्द्रस्य वीर्यवान् |
आससादाथ लक्ष्मीवान् रावणस्य निवेशनम् || ५-५४-१८ ततस्तस्मिन् गृहे मुख्ये नानारत्नविभूषिते |
मेरुमन्दरसंकाशे सर्वमङ्गळशोभिते || ५-५४-१९
प्रदीप्तमग्निमुत्सृज्य लाङ्गूलाग्रे प्रतिष्ठितम् |
ननाद हनुमान् वीरो युगान्तजलदो यथा || ५-५४-२० श्वसनेन च सम्योगात् अतिवेगो महाबलः |
काल अग्निः इव जज्वाल प्रावर्धत हुत अशनः || ५-५४-२१ प्रदीप्तम् अग्निम् पवनः तेषु वेश्मसु चारयत् |
अभूच्छ्वसनसम्योगादतिवेगो हुताशनः || ५-५४-२२ तानि कान्चन जालानि मुक्ता मणिमयानि च |
भवनानि अवशीर्यन्त रत्नवन्ति महान्ति च || ५-५४-२३ सम्जज्ञे तुमुलः शब्दो राक्षसानाम् प्रधावताम् |
स्वग्ऱिहस्य परित्राणे भग्नोत्साहोर्जिअश्रियाम् || ५-५४-२४
नूनेमेषाऽग्निरायातः कपिरूपेण हा इति | क्रन्दन्त्यः सहसा पेतुः स्तनंधयधराः स्त्रियः || ५-५४-२५
काश्चिरग्निपरीतेभ्यो हर्म्येभ्यो मुक्तमूर्धजाः |
पतन्त्यो रेजिरेऽभ्रेभ्यः सौदामिन्य इवाम्बरात् || ५-५४-२६ वज्र विद्रुम वैदूर्य मुक्ता रजत सम्हितान् |
विचित्रान् भवनात् धातून् स्यन्दमानान् ददर्श सः || ५-५४-२७ न अग्निः तृप्यति काष्ठानाम् तृणानाम् च यथा तथा |
हनूमान् राक्षस इन्द्राणाम् वधे किंचिन् न तृप्यति || ५-५४-२८
न हनूमद्विशस्तानाम् राक्षसानाम् वसुन्धरा | क्वचित्किंशुकसम्काशाः क्वचिच्छाल्मलिसन्निभाः || ५-५४-२९
क्वचित्कुङ्कुमसम्काशाः शिखा वह्नेश्चकाशिरे | हनूमता वेगवता वानरेण महात्मना |
लङ्कापुरम् प्रदग्धम् तद्रुद्रेण त्रिपुरम् यथा || ५-५४-३० ततस्तु लङ्कापुरपर्वताग्रे |
स्मुत्थितो भीमपराक्रमोऽग्निः |
प्रसार्य चूडावलयम् प्रदीप्तो |
हनूमता वेगवता विसृष्टः || ५-५४-३१ युगान्तकालानलतुल्यवेगः |
समारुतोऽग्निर्ववृधे दिवस्पृक् |
विधूमरश्मिर्भवनेषु सक्तो |
रक्षः शरीराज्यसमर्पितार्चिः || ५-५४-३२ आदित्यकोटीसदृशः सुतेजा |
लङ्काम् समस्ताम् परिवार्य तिष्ठन् |
शब्दैरनेकैरशनिप्ररूडै |
र्भिन्दन्निवाण्डम् प्रबभौ महाग्निः || ५-५४-३३ तत्राम्बरादग्निरतिप्रवृद्धो |
रूक्षप्रभः किंशुकपुष्पचूडाः |
निर्वाणधूमाकुलराजयश्च |
नीलोत्पलाभाः प्रचकाशिरेऽभ्राः || ५-५४-३४ वज्री महेन्द्रस्त्रिदशेश्वरो वा |
साक्षाद्यमो वा वरुणोऽनिलो वा |
रुद्रोग्निरर्को धनदश्च सोमो |
न वानरोऽयम् स्वयमेव कालः | ५-५४-३५ किम् ब्रह्मण सर्वपितामहस्य |
सर्वस्य धातुश्चतुराननस्य |
इहागतो वानररूपधारी |
रक्षोपसम्हारकरः प्रतापः ५-५४-३६ किम् वैष्णवम् वा कपिरूपमेत्य |
रक्षोविनाशाय परम् सुतेजः |
अनन्तमव्यक्तमचिन्त्यमेकम् |
स्वमायया साम्प्रतमागतम् वा ५-५४-३७ इत्येवमूचुर्बहवो विशिष्टा |
रक्षोगणास्तत्र समेत्य सर्वे |
सप्राणिसम्घां सगृहाम् सवृक्षाम् |
दग्धाम् पुरीम् ताम् सहसा समीक्ष्य || ५-५४-३८ ततस्तु लङ्का सहसा प्रदग्धा |
सराक्षसा साश्वरथा सनागा |
सपक्षिसम्घा समृगा सवृक्षा |
रुरोद दीना तुमुलम् सशब्दम् || ५-५४-३९ हा तात हा पुत्रक कान्त मित्र |
हा जीवितम् भोगयुतम् सुपुण्यम् |
रक्षोभिरेवम् बहुधा ब्रुवद्भिः |
शब्दः कृतो घोररवः सुभीमः || ५-५४-४० हुताशनज्वालसमावृता सा |
हतप्रवीरा परिवृत्तयोधा |
हनूमतः क्रोधबलाभिभूता |
बभूव शापोपहतेअ लङ्का || ५-५४-४१ स सम्भ्रामत्रस्तविषण्णराक्षसां |
समुज्ज्वलज्ज्वालहुताशनाङ्किताम् |
ददर्श लङ्काम् हनुमान् महामानाः |
स्वयम्भूकोपोपहतामिवावनिम् || ५-५४-४२ भम्क्त्वा वनम् पादपरत्नसम्कुलम् |
हत्वा तु रक्षांसि महान्ति सम्युगे |
दग्ध्वा पुरीम् ताम् गृहरत्नमालिनीम् |
तस्थौ हनूमान् पवनात्मजः कपिः || ५-५४-४३ त्रिकूटशृङ्गाग्रतले विचित्रे |
प्रतिष्ठितो वानरराजसिम्हः |
प्रदीप्तलाङ्गूलकृतार्चिमाली |
व्यराजतादित्य इवांशुमाली || ५-५४-४४ स राक्षसांस्तान् सुबहूंश्च हत्वा |
वनम् च भम्क्त्वा बहूपादपम् तत् |
विसृज्य रक्षोभवनेषु चाग्निम् |
जगाम रामम् मनसा महात्मा || ५-५४-४५ ततस्तु तम् वानवीरमुख्यम् |
महाबलम् मारुततुल्यवेगम् |
महामतिम् वायुसुतम् वरिष्ठम् |
प्रतुष्टवुर्देवगणाश्च सर्वे || ५-५४-४६ भम्क्त्वा वनम् महातेजा हत्वा रक्षांसि सम्युगे |
दग्ध्वा लङ्कापुरीम् रम्याम् रराज स महाकपिः || ५-५४-४७ तत्र देवाः सगन्धर्वाः सिद्धाश्च परमर्ष्यः |
दृष्ट्वा लङ्काम् प्रद्ग्धाम् ताम् विस्मयम् परमम् गताः || ५-५४-४८ तम् दृष्ट्वा वानरश्रेष्ठम् हनुमन्तम् महाकपिम् |
कालाग्निरिति संचिन्त्य सर्वभूतानि तत्रसुः || ५-५४-४९ देवाश्च सर्वे मुनिपुङ्गवाश्च |
गन्धर्वविद्याधरनागयक्षाः |
भूतानि सर्वाणि महान्ति तत्र |
जग्मुः पराम् प्रीतिमतुल्यरूपाम् || ५-५४-५० इत्यार्षे श्रीमद्रामायणे आदिकाव्ये सुन्दरकाण्डे चतुःपञ्चाशः सर्गः संदीप्यमानाम् विध्वस्ताम् त्रस्त रक्षो गणाम् पुरीम् |
अवेक्ष्य हानुमाम्ल् लन्काम् चिन्तयामास वानरः || ५-५५-१ तस्य अभूत् सुमहान् त्रासः कुत्सा च आत्मनि अजायत |
लन्काम् प्रदहता कर्म किंस्वित् कृतम् इदम् मया || ५-५५-२ धन्याः ते पुरुष श्रेष्ठ ये बुद्ध्या कोपम् उत्थितम् |
निरुन्धन्ति महात्मानो दीप्तम् अग्निम् इव अम्भसा || ५-५५-३ क्रुद्धः पापम् न कुर्यात्कः क्रुद्धो हन्याद्गुरूनपि |
क्रुद्धः परुषया वाचा नरः साधूनधिक्षिपेत् || ५-५५-४ वाच्यावाच्यम् प्रकुपितो न विजानाति कर्हिचित् |
नाकार्यमस्ति क्रुद्धस्य नावाच्यम् विद्यते क्वचित् || ५-५५-५ यः समुत्पतितम् क्रोधम् क्षमयैव निरस्यति |
यथोरगस्त्वचम् जीर्णाम् स वै पुरुष उच्यते || ५-५५-६ धिगस्तु माम् सुदुर्भद्धिम् निर्लज्जम् पापकृत्तमम् |
अचिन्तयित्वा ताम् सीतामग्निदम् स्वामिघातकम् || ५-५५-७ यदि दग्धा तु इयम् लन्का नूनम् आर्या अपि जानकी |
दग्धा तेन मया भर्तुः हतम् कार्यम् अजानता || ५-५५-८ यत् अर्थम् अयम् आरम्भः तत् कार्यम् अवसादितम् |
मया हि दहता लन्काम् न सीता परिरक्षिता || ५-५५-९ ईषत् कार्यम् इदम् कार्यम् कृतम् आसीन् न संशयः |
तस्य क्रोध अभिभूतेन मया मूल क्षयः कृतः || ५-५५-१० विनष्टा जानकी व्यक्तम् न हि अदग्धः प्रदृश्यते |
लन्कायाः कश्चित् उद्देशः सर्वा भस्मी कृता पुरी || ५-५५-११ यदि तत् विहतम् कार्यम् मया प्रज्ञा विपर्ययात् |
इह एव प्राण सम्न्यासो मम अपि हि अतिरोचते || ५-५५-१२ किम् अग्नौ निपतामि अद्य आहोस्वित् वडवा मुखे |
शरीरम् आहो सत्त्वानाम् दद्मि सागर वासिनाम् || ५-५५-१३ कथम् हि जीवता शक्यो मया द्रष्टुम् हरि ईश्वरः |
तौ वा पुरुष शार्दूलौ कार्य सर्व स्व घातिना || ५-५५-१४ मया खलु तत् एव इदम् रोष दोषात् प्रदर्शितम् |
प्रथितम् त्रिषु लोकेषु कपितम् अनवस्थितम् || ५-५५-१५ धिग् अस्तु राजसम् भावम् अनीशम् अनवस्थितम् |
ईश्वरेण अपि यत् रागान् मया सीता न रक्षिता || ५-५५-१६ विनष्टायाम् तु सीतायाम् ताव् उभौ विनशिष्यतः |
तयोः विनाशे सुग्रीवः सबन्धुः विनशिष्यति || ५-५५-१७ एतत् एव वचः श्रुत्वा भरतो भ्रातृ वत्सलः |
धर्म आत्मा सह शत्रुघ्नः कथम् शक्ष्यति जीवितुम् || ५-५५-१८ इक्ष्वाकु वंशे धर्मिष्ठे गते नाशम् असंशयम् |
भविष्यन्ति प्रजाः सर्वाः शोक सम्ताप पीडिताः || ५-५५-१९ तत् अहम् भाग्य रहितो लुप्त धर्म अर्थ सम्ग्रहः |
रोग दोष परीत आत्मा व्यक्तम् लोक विनाशनः || ५-५५-२० इति चिन्तयतः तस्य निमित्तानि उपपेदिरे |
पूरम् अपि उपलब्धानि साक्षात् पुनः अचिन्तयत् || ५-५५-२१ अथवा चारु सर्व अन्गी रक्षिता स्वेन तेजसा |
न नशिष्यति कल्याणी न अग्निः अग्नौ प्रवर्तते || ५-५५-२२ न हि धर्मात् मनः तस्य भार्याम् अमित तेजसः |
स्व चारित्र अभिगुप्ताम् ताम् स्प्रष्टुम् अर्हति पावकः || ५-५५-२३ नूनम् राम प्रभावेन वैदेह्याः सुकृतेन च |
यन् माम् दहन कर्मा अयम् न अदहद्त् हव्य वाहनः || ५-५५-२४ त्रयाणाम् भरत आदीनाम् भ्रातृऋणाम् देवता च या |
रामस्य च मनः कान्ता सा कथम् विनशिष्यति || ५-५५-२५ यत् वा दहन कर्मा अयम् सर्वत्र प्रभुः अव्ययः |
न मे दहति लान्गूलम् कथम् आर्याम् प्रधक्ष्यति || ५-५५-२६ पुनश्चाचिन्तयत्तत्र हनुमान्विस्मितस्तदा |
हिरण्यनाभस्य गिरेर्जलमध्ये प्रदर्शनम् || ५-५५-२७ तपसा सत्य वाक्येन अनन्यत्वाच् च भर्तरि |
अपि सा निर्दहेत् अग्निम् न ताम् अग्निः प्रधक्ष्यति || ५-५५-२८ स तथा चिन्तयन् तत्र देव्या धर्म परिग्रहम् |
शुश्राव हनुमान् वाक्यम् चारणानाम् महात्मनाम् || ५-५५-२९ अहो खलु कृतम् कर्म दुर्विषह्यम् हनूमता |
अग्निम् विसृजता अभीक्ष्णम् भीमम् राक्षस सद्मनि || ५-५५-३० प्रपलायितरक्षः स्त्रीबाल वृद्धसमाकुला |
जनकोलाहलाध्माता क्रन्दन्तीवाद्रिकन्दरैः ||३१ दग्धा इयम् नगरी लन्का साट्ट प्राकार तोरणा |
जानकी न च दग्धा इति विस्मयो अद्भुत एव नः || ५-५५-३२ स निमित्तैः च दृष्ट अर्थैः कारणैः च महागुणैः |
ऋषि वाक्यैः च हनुमान् अभवत् प्रीत मानसः || ५-५५-३३ ततः कपिः प्राप्त मनो रथ अर्थः |
ताम् अक्षताम् राज सुताम् विदित्वा |
प्रत्यक्षतः ताम् पुनः एव दृष्ट्वा |
प्रतिप्रयाणाय मतिम् चकार || ५-५५-३४ ततः तु शिंशपा मूले जानकीम् पर्यवस्थिताम् |
अभिवाद्य अब्रवीत् दिष्ट्या पश्यामि त्वाम् इह अक्षताम् || ५-५६-१ ततः तम् प्रस्थितम् सीता वीक्षमाणा पुनः पुनः |
भर्तृ स्नेह अन्वितम् वाक्यम् हनूमन्तम् अभाषत || ५-५६-२ कामम् अस्य त्वम् एव एकः कार्यस्य परिसाधने |
पर्याप्तः पर वीरघ्न यशस्यः ते बल उदयः || ५-५६-३ शरैस्तुः सम्कुलाम् कृत्वा लन्काम् पर बल अर्दनः |
माम् नयेत् यदि काकुत्स्थः तस्य तत् सादृशम् भवेत् || ५-५६-४ तत् यथा तस्य विक्रान्तम् अनुरूपम् महात्मनः |
भवति आहव शूरस्य तत्त्वम् एव उपपादय || ५-५६-५ तत् अर्थ उपहितम् वाक्यम् प्रश्रितम् हेतु सम्हितम् |
निशम्य हनुमान् तस्या वाक्यम् उत्तरम् अब्रवीत् || ५-५६-६ क्षिप्रम् एष्यति काकुत्स्थो हरि ऋक्ष प्रवरैः वृतः |
यः ते युधि विजित्य अरीन् शोकम् व्यपनयिष्यति || ५-५६-७ एवम् आश्वास्य वैदेहीम् हनूमान् मारुत् आत्मजः |
गमनाय मतिम् कृत्वा वैदेहीम् अभ्यवादयत् || ५-५६-८ ततः स कपि शार्दूलः स्वामि संदर्शन उत्सुकः |
आरुरोह गिरि श्रेष्ठम् अरिष्टम् अरि मर्दनः || ५-५६-९ तुन्ग पद्मक जुष्टाभिः नीलाभिः वन राजिभिः |
सोत्तरीयमिवाम्भोदैः शृम्गान्तरविलम्बिभिः || ५-५६-१० बोध्यमानमिव प्रीत्या दिवाकरकरैः शुभैः |
उन्मिषन्तिमिवोद्धूतैर्लोचनैरिव धातुभिः || ५-५६-११ तोयौघनिस्वनैर्मन्द्रैः प्राधीतमिव पर्वतम् |
प्रगीतमिव विस्पष्टैर्नानाप्रस्रवणस्व्नै || ५-५६-१२ देवदारुभिरत्युच्चैरूर्ध्वबाहुमिव स्थितम् |
प्रपातजलनिर्घोषैः प्राकृष्टमिव सर्वतः || ५-५६-१३ वेपमानमिव श्यामैः कम्पमानैः शरद्वनैः |
वेणुभिर्मारुतोद्धूतैः कूजन्तमिव कीचकैः || ५-५६-१४ निःश्वसन्तमिवामर्षाद्घोरैराशीविषोत्तमैः |
वीहारकृतगम्भीरैर्ध्यायन्तमिव गह्वरैः || ५-५६-१५ मेघपादनिभैः पादैः प्रक्रान्तमिव सर्वतः |
जृम्भमाणमिवाकाशे शिखरैरभ्रामालिभिः || ५-५६-१६ कूटैश्च बहुधा कीर्णै शोभितम् बहुकन्दरैः |
साल ताल अश्व कर्णैः च वंशैः च बहुभिः वृतम् || ५-५६-१७ लतावितानैर्विततैः प्ष्पवद्भिरलम्कृतम् |
नानामृगगणाकीर्णम् धातुनिष्यन्दभूषितम् || ५-५६-१८ बहुप्रस्रवणोपेतम् शिलासंचयसम्कटम् |
महर्षियक्षगन्धर्वकिन्नरोरगसेवितम् || ५-५६-१९ लतापादपसम्घातम् सिम्हाध्युषितकन्दरम् |
व्याग्रसम्घसमाकीर्णम् स्वादुमूलफलद्रुमम् || ५-५६-२० तम् आरुरोह हनुमान् पर्वतम् पवनात्मजः |
राम दर्शन शीघ्रेण प्रहर्षेण अभिचोदितः || ५-५६-२१ तेन पाद तल आक्रान्ता रम्येषु गिरि सानुषु |
सघोषाः समशीर्यन्त शिलाः चूर्णी कृताः ततः || ५-५६-२२ स तम् आरुह्य शैल इन्द्रम् व्यवर्धत महाकपिः |
दक्षिणात् उत्तरम् पारम् प्रार्थयम्ल् लवण अम्भसः || ५-५६-२३ अधिरुह्य ततो वीरः पर्वतम् पवन आत्मजः |
ददर्श सागरम् भीमम् मीन उरग निषेवितम् || ५-५६-२४ स मारुत इव आकाशम् मारुतस्य आत्म सम्भवः |
प्रपेदे हरि शार्दूलो दक्षिणात् उत्तराम् दिशम् || ५-५६-२५ स तदा पीडितः तेन कपिना पर्वत उत्तमः |
ररास सह तैः भूतैः प्राविशत् वसुधा तलम् || ५-५६-२६
कम्पमानैः च शिखरैः पतद्भिः अपि च द्रुमैः | तस्य ऊरु वेगान् मथिताः पादपाः पुष्प शालिनः || ५-५६-२७
निपेतुः भू तले रुग्णाः शक्र आयुध हता इव | कन्दर उदर संस्थानाम् पीडितानाम् महाओजसाम् || ५-५६-२८
सिम्हानाम् निनदो भीमो नभो भिन्दन् स शुश्रुवे | त्रस्त व्याअविद्ध वसना व्याकुली कृत भूषणा || ५-५६-२९
विद्याधर्यः समुत्पेतुः सहसा धरणी धरात् | अतिप्रमाणा बलिनो दीप्त जिह्वा महाविषाः || ५-५६-३०
निपीडित शिरो ग्रीवा व्यवेष्टन्त महाहयः | किन्नर उरग गन्धर्व यक्ष विद्या धराः तथा || ५-५६-३१
पीडितम् तम् नग वरम् त्यक्त्वा गगनम् आस्थिताः | स च भूमि धरः श्रीमान् बलिना तेन पीडितः || ५-५६-३२
सवृक्ष शिखर उदग्राः प्रविवेश रसा तलम् | दश योजन विस्तारः त्रिंशत् योजनम् उच्छ्रितः || ५-५६-३३
धरण्याम् समताम् यातः स बभूव धरा धरः | स लिलङ्घुयिर्भीमम् सलीलम् लवणार्णवम् || ५-५६-३४
कल्लोलास्फालवेलान्तमुत्पपात नभो हरिः | सचन्द्र कुमुदम् रम्यम् सार्क कारण्डवम् शुभम् |
	तिष्य श्रवण कदम्बम् अभ्र शैवल शाद्वलम् || ५-५७-१
	पुनर्वसु महामीनम् लोहित अन्ग महाग्रहम् |
	ऐरावत महाद्वीपम् स्वाती हंस विलोडितम् || ५-५७-२
	वात सम्घात जात ऊर्मिम् चन्द्र अंशु शिशिर अम्बुमत् |
	भुजम्ग यक्ष गन्धर्व प्रबुद्ध कमल उत्पलम् || ५-५७-३
	हनुमान् मारुतगतिर्महानौरिव सागरम् |
	अपारमपरिश्रान्तः पुप्लुवे गगनार्णवम् || ५-५७-४ ग्रासमान इव आकाशम् तारा अधिपम् इव आलिखन् |
	हरन्न् इव सनक्षत्रम् गगनम् सार्क मण्डलम् || ५-५७-५
	मारुतस्य आलयम् श्रीमान् कपिः व्योम चरो महान् |
	हनूमान् मेघ जालानि विकर्षन्न् इव गच्छति || ५-५७-६ पाण्डुर अरुण वर्णानि नील मान्जिष्ठकानि च |
	हरित अरुण वर्णानि महाअभ्राणि चकाशिरे || ५-५७-७ प्रविशन्न् अभ्र जालानि निष्क्रमन् च पुनः पुनः |
	प्रच्छन्नः च प्रकाशः च चन्द्रमा इव लक्ष्यते || ५-५७-८ विविधाभ्राघनासन्नगोचरो धवळाम्बरः |
	दृश्यादृश्यतनुर्वीरस्तदा चन्द्रयतेऽम्बरे || ५-५७-९ तार्क्ष्यायमाणो गगने बभासे वायुनन्दनः |
	दारयन्मेघबृन्दानि निष्पतंश्च पुनः पुनः || ५-५७-१० नदन् नादेन महता मेघ स्वन महास्वनः |
	प्रवरान् राक्षसान् हत्वा नाम विश्राव्य चात्मनः || ५-५७-११
	आकुलाम् नगतीम् कृत्वा व्यथयित्वा च रावणम् |
	अर्दयित्वा बलम् घोरम् वैदेहीमभिवाद्य च || ५-५७-१२
	आजगाम महातेजाः पुनः मध्येन सागरम् | पर्वत इन्द्रम् सुनाभम् च समुपस्पृश्य वीर्यवान् || ५-५७-१३
	ज्या मुक्त इव नाराचो महावेगो अभ्युपागतः | स किंचित् अनुसम्प्राप्तः समालोक्य महागिरिम् || ५-५७-१४
	महाइन्द्र मेघ सम्काशम् ननाद हरि पुम्गवः | स पूरयामास कपिर्दिशो दश समन्ततः || ५-५७-१५
	नदन्नदेव महता मेघस्वनमहास्वनः | स तम् देशमनुप्राप्तः सुहृद्दर्शनलालसः || ५-५७-१६
	ननाद हरिशार्दूलो लाङ्गूलम् चाप्यकम्पयत् | तस्य नानद्यमानस्य सुपर्णचरिते पथि || ५-५७-१७
	फलतीवास्य घोषेण गगनम् सार्कमण्डलम् | ये तु तत्रोत्तरे तीरे समुद्रस्य महाबलाः | ५-५७-१८
	पूर्वम् सम्विष्ठिताः शूरा वायुपुत्रदिदृक्षवः |
	महतो वातनुन्नस्य तोयदस्येव गर्जितम् || ५-५७-१९
	शुश्रुवुस्ते तदा घोषमूरुवेगम् हनूमतः | ते दीनमनसः सर्वे शुश्रुवुः काननौकसः || ५-५७-२०
	वानरेन्द्रस्य निर्घोषम् पर्जन्यनिनदोपमम् | निशम्य नदतो नादम् वानराः ते समन्ततः || ५-५७-२१
	बभूवुः उत्सुकाः सर्वे सुहृत् दर्शन कान्क्षिणः | जाम्बवान् स हरि श्रेष्ठः प्रीति सम्हृष्ट मानसः || ५-५७-२२
	उपामन्त्र्य हरीन् सर्वान् इदम् वचनम् अब्रवीत् | सर्वथा कृत कार्यो असौ हनूमान् न अत्र संशयः || ५-५७-२३
	न हि अस्य अकृत कार्यस्य नाद एवम् विधो भवेत् | तस्या बाहु ऊरु वेगम् च निनादम् च महात्मनः || ५-५७-२४
	निशम्य हरयो हृष्टाः समुत्पेतुः ततः ततः | ते नग अग्रान् नग अग्राणि शिखरात् शिखराणि च || ५-५७-२५
	प्रहृष्टाः समपद्यन्त हनूमन्तम् दिदृक्षवः | ते प्रीताः पादप अग्रेषु गृह्य शाखाः सुपुष्पिताः || ५-५७-२६
	वासांसि इव प्रकाशानि समाविध्यन्त वानराः | गिरिगह्वरसम्लीनो यथा गर्जति मारुतः || ५-५७-२७
	एवम् जगर्ज बलवान् हनुमान्मारुतातमजः | तम् अभ्र घन संकाशम् आपतन्तम् महाकपिम् || ५-५७-२८
	दृष्ट्वा ते वानराः सर्वे तस्थुः प्रान्जलयः तदा | ततः तु वेगवान् तस्य गिरेः गिरि निभः कपिः || ५-५७-२९
	निपपात महाइन्द्रस्य शिखरे पादप आकुले | हर्षेणापूर्यमाणोऽसौ रम्ये पर्वतनिर्घरे || ५-५७-३०
	चिन्नपक्ष इवाकाशात्पपात धरणीधरः | ततः ते प्रीत मनसः सर्वे वानर पुम्गवाः || ५-५७-३१
	हनूमन्तम् महात्मानम् परिवार्य उपतस्थिरे |
	परिवार्य च ते सर्वे पराम् प्रीतिम् उपागताः || ५-५७-३२ प्रहृष्ट वदनाः सर्वे तम् अरोगम् उपागतम् |
	उपायनानि च आदाय मूलानि च फलानि च || ५-५७-३३
	प्रत्यर्चयन् हरि श्रेष्ठम् हरयो मारुत आत्मजम् | हनूमान् तु गुरून् वृद्धान् जाम्बवत् प्रमुखान् तदा || ५-५७-३४
	कुमारम् अन्गदम् चैव सो अवन्दत महाकपिः | स ताभ्याम् पूजितः पूज्यः कपिभिः च प्रसादितः || ५-५७-३५
	दृष्टा देवी इति विक्रान्तः संक्षेपेण न्यवेदयत् | निषसाद च हस्तेन गृहीत्वा वालिनः सुतम् || ५-५७-३६
	रमणीये वन उद्देशे महाइन्द्रस्य गिरेः तदा | हनूमान् अब्रवीद्त् हृष्टः तदा तान् वानर ऋषभान् || ५-५७-३७
	अशोक वनिका संस्था दृष्टा सा जनक आत्मजा |
	रक्ष्यमाणा सुघोराभी राक्षसीभिः अनिन्दिता || ५-५७-३८
	एक वेणी धरा बाला राम दर्शन लालसा |
	उपवास परिश्रान्ता मलिना जटिला कृशा || ५-५७-३९ ततो दृष्टा इति वचनम् महाअर्थम् अमृत उपमम् || ५-५७-४०
	निशम्य मारुतेः सर्वे मुदिता वानरा भवन् | क्ष्वेडन्ति अन्ये नदन्ति अन्ये गर्जन्ति अन्ये महाबलाः |
	चक्रुः किल किलाम् अन्ये प्रतिगर्जन्ति च अपरे || ५-५७-४१ केचित् उच्छ्रित लान्गूलाः प्रहृष्टाः कपि कुन्जराः |
	अन्चित आयत दीर्घाणि लान्गूलानि प्रविव्यधुः || ५-५७-४२ अपरे तु हनूमन्तम् वानरा वारण उपमम् |
	आप्लुत्य गिरि शृन्गेभ्यः संस्पृशन्ति स्म हर्षिताः || ५-५७-४३ उक्त वाक्यम् हनूमन्तम् अन्गदः तु तदा अब्रवीत् |
	सर्वेषाम् हरि वीराणाम् मध्ये वाचम् अनुत्तमाम् || ५-५७-४४ सत्त्वे वीर्ये न ते कश्चित् समो वानर विद्यते |
	यत् अवप्लुत्य विस्तीर्णम् सागरम् पुनः आगतः || ५-५७-४५ अहो स्वामिनि ते भक्तिरहो वीर्यमहो धृतिः |
	दिष्ट्या दृष्टा त्वया देवी राम पत्नी यशस्विनी || ५-५७-४६
	दिष्ट्या त्यक्ष्यति काकुत्स्थः शोकम् सीता वियोगजम् | ततो अन्गदम् हनूमन्तम् जाम्बवन्तम् च वानराः || ५-५७-४७
	परिवार्य प्रमुदिता भेजिरे विपुलाः शिलाः | श्रोतु कामाः समुद्रस्य लन्घनम् वानर उत्तमाः || ५-५७-४८
	दर्शनम् च अपि लन्कायाः सीताया रावणस्य च |
	तस्थुः प्रान्जलयः सर्वे हनूमत् वदन उन्मुखाः || ५-५७-४९ तस्थौ तत्र अन्गदः श्रीमान् वानरैः बहुभिः वृतः |
	उपास्यमानो विबुधैः दिवि देव पतिः यथा || ५-५७-५० हनूमता कीर्तिमता यशस्विना |
	तथा अन्गदेन अन्गद बद्ध बाहुना |
	मुदा तदा अध्यासितम् उन्नतम् महन् |
	मही धर अग्रम् ज्वलितम् श्रिया अभवत् || ५-५७-५१ इत्यार्षे श्रीमद्रामायणे आदिकाव्ये सुन्दरकाण्डे सप्तपञ्चशः सर्गः ततः तस्य गिरेः शृन्गे महाइन्द्रस्य महाबलाः |
हनुमत् प्रमुखाः प्रीतिम् हरयो जग्मुः उत्तमाम् || ५-५८-१ तम् ततः प्रतिसम्हृष्टः प्रीतिमन्तम् महाकपिम् |
जाम्बवान् कार्य वृत्त अन्तम् अपृच्छत् अनिल आत्मजम् || ५-५८-२ कथम् दृष्टा त्वया देवी कथम् वा तत्र वर्तते |
तस्याम् वा स कथम् वृत्तः क्रूर कर्मा दश आननः || ५-५८-३ तत्त्वतः सर्वम् एतन् नः प्रब्रूहि त्वम् महाकपे |
श्रुत अर्थाः चिन्तयिष्यामो भूयः कार्य विनिश्चयम् || ५-५८-४ यः च अर्थः तत्र वक्तव्यो गतैः अस्माभिः आत्मवान् |
रक्षितव्यम् च यत् तत्र तत् भवान् व्याकरोतु नः || ५-५८-५ स नियुक्तः ततः तेन सम्प्रहृष्ट तनू रुहः |
नमस्यन् शिरसा देव्यै सीतायै प्रत्यभाषत || ५-५८-६ प्रत्यक्षम् एव भवताम् महाइन्द्र अग्रात् खम् आप्लुतः |
उदधेः दक्षिणम् पारम् कान्क्षमाणः समाहितः || ५-५८-७ गच्छतः च हि मे घोरम् विघ्न रूपम् इव अभवत् |
कान्चनम् शिखरम् दिव्यम् पश्यामि सुमनो हरम् || ५-५८-८ स्थितम् पन्थानम् आवृत्य मेने विघ्नम् च तम् नगम् |
उपसम्गम्य तम् दिव्यम् कान्चनम् नग सत्तमम् || ५-५८-९
कृता मे मनसा बुद्धिः भेत्तव्यो अयम् मया इति च | प्रहतम् च मया तस्य लान्गूलेन महागिरेः || ५-५८-१०
शिखरम् सूर्य सम्काशम् व्यशीर्यत सहस्रधा | व्यवसायम् च मे बुद्ध्वा स ह उवाच महागिरिः || ५-५८-११
पुत्र इति मधुराम् बाणीम् मनः प्रह्लादयन्न् इव | पितृव्यम् च अपि माम् विद्धि सखा अयम् मातरिश्वनः || ५-५८-१२
मैनाकम् इति विख्यातम् निवसन्तम् महाउदधौ | पक्ष्ववन्तः पुरा पुत्र बभूवुः पर्वत उत्तमाः || ५-५८-१३
चन्दतः पृथिवीम् चेरुः बाधमानाः समन्ततः | श्रुत्वा नगानाम् चरितम् महाइन्द्रः पाक शासनः || ५-५८-१४
चिच्छेद भगवान् पक्षान् वज्रेण एषाम् सहस्रशः | अहम् तु मोक्षितः तस्मात् तव पित्रा महात्मना || ५-५८-१५
मारुतेन तदा वत्स प्रक्षिप्तो अस्मि महाअर्णवे | रामस्य च मया साह्ये वर्तितव्यम् अरिम् दम || ५-५८-१६
रामो धर्मभृताम् श्रेष्ठो महाइन्द्र सम विक्रमः | एतत् श्रुत्वा मया तस्य मैनाकस्य महात्मनः || ५-५८-१७
कार्यम् आवेद्य तु गिरेः उद्धतम् च मनो मम |
तेन च अहम् अनुज्ञातो मैनाकेन महात्मना || ५-५८-१८ स चाप्यन्तर्हितः शैलो मानुषेण वपुष्मता |
शरीरेण महाशैलः शैलेन च महोदधौ || ५-५८-१९ उत्तमम् जवम् आस्थाय शेषम् अध्वानम् आस्थितः |
ततो अहम् सुचिरम् कालम् वेगेन अभ्यगमम् पथि || ५-५८-२० ततः पश्यामि अहम् देवीम् सुरसाम् नाग मातरम् |
समुद्र मध्ये सा देवी वचनम् माम् अभाषत || ५-५८-२१ मम भक्ष्यः प्रदिष्टः त्वम् अमारैः हरि सत्तमम् |
ततः त्वाम् भक्षयिष्यामि विहितः त्वम् चिरस्य मे || ५-५८-२२ एवम् उक्तः सुरसया प्राञ्जलिः प्रणतः स्थितः |
विवर्ण वदनो भूत्वा वाक्यम् च इदम् उदीरयम् || ५-५८-२३ रामो दाशरथिः श्रीमान् प्रविष्टो दण्डका वनम् |
लक्ष्मणेन सह भ्रात्रा सीतया च परम् तपः || ५-५८-२४ तस्य सीता हृता भार्या रावणेन दुरात्मना |
तस्याः सकाशम् दूतो अहम् गमिष्ये राम शासनात् || ५-५८-२५ कर्तुम् अर्हसि रामस्य साह्यम् विषय वासिनि |
अथवा मैथिलीम् दृष्ट्वा रामम् च अक्लिष्ट कारिणम् || ५-५८-२६
आगमिष्यामि ते वक्त्रम् सत्यम् प्रतिशृणोति मे | एवम् उक्ता मया सा तु सुरसा काम रूपिणी || ५-५८-२७
अब्रवीन् न अतिवर्तेत कश्चित् एष वरो मम | एवम् उक्तः सुरसया दश योजनम् आयतः || ५-५८-२८
ततो अर्ध गुण विस्तारो बभूव अहम् क्षणेन तु | मत् प्रमाण अनुरूपम् च व्यादितम् तन् मुखम् तया || ५-५८-२९
तत् दृष्ट्वा व्यादितम् तु आस्यम् ह्रस्वम् हि अकरवम् वपुः |
तस्मिन् मुहूर्ते च पुनः बभूव अन्गुष्ठ सम्मितः || ५-५८-३० अभिपत्य आशु तत् वक्त्रम् निर्गतो अहम् ततः क्षणात् |
अब्रवीत् सुरसा देवी स्वेन रूपेण माम् पुनः || ५-५८-३१ अर्थ सिद्ध्यै हरि श्रेष्ठ गच्छ सौम्य यथा सुखम् |
समानय च वैदेहीम् राघवेण महात्मना || ५-५८-३२
सुखी भव महाबाहो प्रीता अस्मि तव वानर | ततो अहम् साधु साध्वी इति सर्व भूतैः प्रशंसितः || ५-५८-३३
ततो अन्तरिक्षम् विपुलम् प्लुतो अहम् गरुडो यथा | चाया मे निगृहीता च न च पश्यामि किंचन || ५-५८-३४
सो अहम् विगत वेगः तु दिशो दश विलोकयन् |
न किंचित् तत्र पश्यामि येन मे अपहृता गतिः || ५-५८-३५ ततो मे बुद्धिः उत्पन्ना किम् नाम गमने मम |
ईदृशो विघ्न उत्पन्नो रूपम् यत्र न दृश्यते || ५-५८-३६ अधो भागेन मे दृष्टिः शोचता पातिता मया |
ततो अद्राक्षम् अहम् भीमाम् राक्षसीम् सलिले शयाम् || ५-५८-३७ प्रहस्य च महानादम् उक्तो अहम् भीमया तया |
अवस्थितम् असम्भ्रान्तम् इदम् वाक्यम् अशोभनम् || ५-५८-३८ क्व असि गन्ता महाकाय क्षुधिताया मम ईप्सितः |
भक्षः प्रीणय मे देहम् चिरम् आहार वर्जितम् || ५-५८-३९ बाढम् इति एव ताम् वाणीम् प्रत्यगृह्णाम् अहम् ततः |
आस्य प्रमाणात् अधिकम् तस्याः कायम् अपूरयम् || ५-५८-४० तस्याः च आस्यम् महत् भीमम् वर्धते मम भक्षणे |
न च माम् सा तु बुबुधे मम वा विकृतम् कृतम् || ५-५८-४१ ततो अहम् विपुलम् रूपम् सम्क्षिप्य निमिष अन्तरात् |
तस्या हृदयम् आदाय प्रपतामि नभः तलम् || ५-५८-४२ सा विसृष्ट भुजा भीमा पपात लवण अम्भसि |
मया पर्वत सम्काशा निकृत्त हृदया सती || ५-५८-४३ शृणोमि ख गतानाम् च सिद्धानाम् चारणैः सह |
राक्षसी सिम्हिका भीमा क्षिप्रम् हनुमता हृता || ५-५८-४४ ताम् हत्वा पुनः एव अहम् कृत्यम् आत्ययिकम् स्मरन् |
गत्वा च महत् अध्वानम् पश्यामि नग मण्डितम् || ५-५८-४५
दक्षिणम् तीरम् उदधेः लन्का यत्र च सा पुरी | अस्तम् दिन करे याते रक्षसाम् निलयम् पुरीम् || ५-५८-४६
प्रविष्टो अहम् अविज्ञातो रक्षोभिः भीम विक्रमैः | तत्र प्रविशतश्चापि कल्पान्तघनसन्निभा || ५-५८-४७
अट्टहासम् विमुञ्चन्ती नारी काप्युत्थिता पुरः | जिघांसन्तीम् ततस्ताम् तु ज्वलदग्निशिरोरुहाम् || ५-५८-४८
सव्यमुष्टिप्रहारेण पराजित्य सुभैरवाम् |
प्रदोषकाले प्रविशम् भीतयाहम् तयोदितः || ५-५८-४९ अहम् लङ्कापुरी वीर निर्जिता विक्रमेण ते |
यस्मात्तस्माद्विजेतासि सर्वरक्षांस्यशेषतः || ५-५८-५० तत्र अहम् सर्व रात्रम् तु विचिन्वन् जनक आत्मजाम् |
रावण अन्तः पुर गतो न च अपश्यम् सुमध्यमाम् || ५-५८-५१ ततः सीताम् अपश्यन् तु रावणस्य निवेशने |
शोक सागरम् आसाद्य न पारम् उपलक्षये || ५-५८-५२ शोचता च मया दृष्टम् प्राकारेण समावृतम् |
कान्चनेन विकृष्टेन गृह उपवनम् उत्तमम् || ५-५८-५३ स प्राकारम् अवप्लुत्य पश्यामि बहु पादपम् |
अशोक वनिका मध्ये शिंशपा पादपो महान् || ५-५८-५४
तम् आरुह्य च पश्यामि कान्चनम् कदली वनम् | अदूरात् शिंशपा वृक्षात् पश्यामि वन वर्णिनीम् || ५-५८-५५
श्यामाम् कमल पत्र अक्षीम् उपवास कृश आननाम् |
तदेकवासःसंवीताम् रजोध्वस्तशिरोरुहाम् || ५-५८-५६
शोकसन्तापदीनाङ्गीम् सीताम् भर्तृहिते स्थिताम् |
राक्षसीभिः विरूपाभिः क्रूराभिः अभिसम्वृताम् || ५-५८-५७
मांस शोणित भक्ष्याभिः व्याघ्रीभिः हरिणीम् यथा | सा मया राक्षसीमध्ये तर्ज्यमाना मुहुर्महुः || ५-५८-५८
एकवेणीधरा दीना भर्तृचिन्तापरायणा |
भूमिशय्या विवर्णाङ्गी पद्मिनीव हिमागमे || ५-५८-५९
रावणाद्विनिवृत्तार्था मर्तव्यकृतनिश्चया |
कथंचिन्मृगशाबाक्षी तूर्णमासादिता मया || ५-५८-६० ताम् दृष्ट्वा तादृशीम् नारीम् राम पत्नीम् अनिन्दिताम् |
तत्र एव शिंशपा वृक्षे पश्यन्न् अहम् अवस्थितः || ५-५८-६१ ततो हलहला शब्दम् कान्ची नूपुर मिश्रितम् |
शृणोमि अधिक गम्भीरम् रावणस्य निवेशने || ५-५८-६२ ततो अहम् परम उद्विग्नः स्वरूपम् प्रत्यसम्हरम् |
अहम् च शिंशपा वृक्षे पक्षी इव गहने स्थितः || ५-५८-६३ ततो रावण दाराः च रावणः च महाबलः |
तम् देशम् समनुप्राप्ता यत्र सीता अभवत् स्थिता || ५-५८-६४ तम् दृष्ट्वा अथ वराअरोहा सीता रक्षो गण ईश्वरम् |
सम्कुच्य ऊरू स्तनौ पीनौ बाहुभ्याम् परिरभ्य च || ५-५८-६५ वित्रस्ताम् परमोद्विग्नाम् वीक्षमाणामितस्ततः |
त्राणम् किंचिदपश्यन्तीम् वेपमानाम् तपस्विनीम् || ५-५८-६६
ताम् उवाच दशग्रीवः सीताम् परम दुह्खिताम् |
अवाक् शिराः प्रपतितो बहु मन्यस्व माम् इति || ५-५८-६७ यदि चेत् त्वम् तु माम् दर्पान् न अभिनन्दसि गर्विते |
द्वौ मास अनन्तरम् सीते पास्यामि रुधिरम् तव || ५-५८-६८ एतत् श्रुत्वा वचः तस्य रावणस्य दुरात्मनः |
उवाच परम क्रुद्धा सीता वचनम् उत्तमम् || ५-५८-६९ राक्षस अधम रामस्य भार्याम् अमित तेजसः |
इक्ष्वाकु कुल नाथस्य स्नुषाम् दशरथस्य च || ५-५८-७०
अवाच्यम् वदतो जिह्वा कथम् न पतिता तव | किंस्वित् वीर्यम् तव अनार्य यो माम् भर्तुः असम्निधौ || ५-५८-७१
अपहृत्य आगतः पाप तेन अदृष्टो महात्मना | न त्वम् रामस्य सदृशो दास्ये अपि अस्या न युज्यसे || ५-५८-७२
यज्ञीयः सत्य वाक् चैव रण श्लाघी च राघवः | जानक्या परुषम् वाक्यम् एवम् उक्तो दश आननः || ५-५८-७३
जज्वाल सहसा कोपाच् चितास्थ इव पावकः | विवृत्य नयने क्रूरे मुष्टिम् उद्यम्य दक्षिणम् || ५-५८-७४
मैथिलीम् हन्तुम् आरब्धः स्त्रीभिः हाहा कृतम् तदा | स्त्रीणाम् मध्यात् समुत्पत्य तस्य भार्या दुरात्मनः || ५-५८-७५
वरा मन्द उदरी नाम तया स प्रतिषेधितः | उक्तः च मधुराम् वाणीम् तया स मदन अर्दितः || ५-५८-७६
सीतया तव किम् कार्यम् महाइन्द्र सम विक्रम | देव गन्धर्व कन्याभिः यक्ष कन्याभिः एव च || ५-५८-७७
सार्धम् प्रभो रमस्व इह सीतया किम् करिष्यसि | ततः ताभिः समेताभिः नारीभिः स महाबलः || ५-५८-७८
उत्थाप्य सहसा नीतो भवनम् स्वम् निशा चरः | याते तस्मिन् दशग्रीवे राक्षस्यो विकृत आननाः || ५-५८-७९
सीताम् निर्भर्त्सयाम् आसुः वाक्यैः क्रूरैः सुदारुणैः | तृणवत् भाषितम् तासाम् गणयामास जानकी || ५-५८-८०
तर्जितम् च तदा तासाम् सीताम् प्राप्य निरर्थकम् | वृथा गर्जित निश्चेष्टा राक्षस्यः पिशित अशनाः || ५-५८-८१
रावणाय शशंसुः ताः सीता अव्यवसितम् महत् | ततः ताः सहिताः सर्वा विहत आशा निरुद्यमाः || ५-५८-८२
परिक्षिप्य समन्तात् ताम् निद्रा वशम् उपागताः | तासु चैव प्रसुप्तासु सीता भर्तृ हिते रता || ५-५८-८३
विलप्य करुणम् दीना प्रशुशोच सुदुह्खिता | तासाम् मध्यात्समुत्थाय त्रिजटा वाक्यमब्रवीत् || ५-५८-८४
आत्मानम् खादत क्षिप्रम् न सीता विनशिष्यति |
जनकस्यात्मजा साध्वी स्नुष दशरथस्य च || ५-५८-८५ स्वप्नो ह्यद्य मया दृष्टो दारुणो रोमहर्षणः |
रक्षसाम् च विनाशाय भर्तुरस्या जयाय च || ५-५८-८६ अलमस्मात्परित्रातुम् राघवाद्रक्षसीगणम् |
अभियाचाम वैदेहीमेतद्धि मम रोचते || ५-५८-८७ यस्या ह्येवम्विधः स्वप्नो दुःखितायाः प्रदृश्यते |
सा दुःखैर्विविधैर्मुक्ता सुखमाप्नोत्यनुत्तमम् || ५-५८-८८
प्रणिपातप्रसन्ना हि मैथिली जनकात्मजा | ततह् सा ह्रीमती बाला भर्तुर्विजयहर्षिता || ५-५८-८९
अवोचद्यदि तत्तथ्यम् भवेयम् शरणम् हि वः | ताम् च अहम् तादृशीम् दृष्ट्वा सीताया दारुणाम् दशाम् |
चिन्तयामास विश्रान्तो न च मे निर्वृतम् मनः || ५-५८-९० सम्भाषण अर्थे च मया जानक्याः चिन्तितो विधिः || ५-५८-९१
इक्ष्वाकु कुल वंशः तु ततो मम पुरः कृतः | श्रुत्वा तु गदिताम् वाचम् राज ऋषि गण पूजिताम् || ५-५८-९२
प्रत्यभाषत माम् देवी बाष्पैः पिहित लोचना | कः त्वम् केन कथम् च इह प्राप्तो वानर पुम्गव || ५-५८-९३
का च रामेण ते प्रीतिः तन् मे शंसितुम् अर्हसि | तस्याः तत् वचनम् श्रुत्वा अहम् अपि अब्रुवम् वचः || ५-५८-९४
देवि रामस्य भर्तुः ते सहायो भीम विक्रमः |
सुग्रीवो नाम विक्रान्तो वानर इन्दो महाबलः || ५-५८-९५ तस्य माम् विद्धि भृत्यम् त्वम् हनूमन्तम् इह आगतम् |
भर्त्रा अहम् प्रहितः तुभ्यम् रामेण अक्लिष्ट कर्मणा || ५-५८-९६ इदम् च पुरुष व्याघ्रः श्रीमान् दाशरथिः स्वयम् |
अन्गुलीयम् अभिज्ञानम् अदात् तुभ्यम् यशस्विनि || ५-५८-९७ तत् इच्छामि त्वया आज्ञप्तम् देवि किम् करवाणि अहम् |
राम लक्ष्मणयोः पार्श्वम् नयामि त्वाम् किम् उत्तरम् || ५-५८-९८ एतत् श्रुत्वा विदित्वा च सीता जनक नन्दिनी |
आह रावणम् उत्साद्य राघवो माम् नयतु इति || ५-५८-९९ प्रणम्य शिरसा देवीम् अहम् आर्याम् अनिन्दिताम् |
राघवस्य मनो ह्लादम् अभिज्ञानम् अयाचिषम् || ५-५८-१०० अथ मामब्रवीत्सीता गृह्यतामयम्त्तमः |
मणिर्येन महाबाहू रामस्त्वाम् बहुमन्यते || ५-५८-१०१ एवम् उक्ता वराअरोहा मणि प्रवरम् उत्तमम् |
प्रायच्छत् परम उद्विग्ना वाचा माम् संदिदेश ह || ५-५८-१०२ ततः तस्यै प्रणम्य अहम् राज पुत्र्यै समाहितः |
प्रदक्षिणम् परिक्रामम् इह अभ्युद्गत मानसः || ५-५८-१०३ उत्तरम् पुनः एव आह निश्चित्य मनसा तदा |
हनूमन् मम वृत्त अन्तम् वक्तुम् अर्हसि राघवे || ५-५८-१०४ यथा श्रुत्वा एव नचिरात् ताव् उभौ राम लक्ष्मणौ |
सुग्रीव सहितौ वीराव् उपेयाताम् तथा कुरु || ५-५८-१०५ यदि अन्यथा भवेत् एतत् द्वौ मासौ जीवितम् मम |
न माम् द्रक्ष्यति काकुत्स्थो म्रिये सा अहम् अनाथवत् || ५-५८-१०६ तत् श्रुत्वा करुणम् वाक्यम् क्रोधो माम् अभ्यवर्तत |
उत्तरम् च मया दृष्टम् कार्य शेषम् अनन्तरम् || ५-५८-१०७ ततो अवर्धत मे कायः तदा पर्वत सम्निभः |
युद्ध कान्क्षी वनम् तच् च विनाशयितुम् आरभे || ५-५८-१०८ तत् भग्नम् वन षण्डम् तु भ्रान्त त्रस्त मृग द्विजम् |
प्रतिबुद्धा निरीक्षन्ते राक्षस्यो विकृत आननाः || ५-५८-१०९ माम् च दृष्ट्वा वने तस्मिन् समागम्य ततः ततः |
ताः समभ्यागताः क्षिप्रम् रावणाय आचचक्षिरे || ५-५८-११० राजन् वनम् इदम् दुर्गम् तव भग्नम् दुरात्मना |
वानरेण हि अविज्ञाय तव वीर्यम् महाबल || ५-५८-१११ दुर्बुद्धेः तस्य राज इन्द्र तव विप्रिय कारिणः |
वधम् आज्ञापय क्षिप्रम् यथा असौ विलयम् व्रजेत् || ५-५८-११२ तत् श्रुत्वा राक्षस इन्द्रेण विसृष्टा भृश दुर्जयाः |
राक्षसाः किम्करा नाम रावणस्य मनो अनुगाः || ५-५८-११३ तेषाम् अशीति साहस्रम् शूल मुद्गर पाणिनाम् |
मया तस्मिन् वन उद्देशे परिघेण निषूदितम् || ५-५८-११४ तेषाम् तु हत शेषा ये ते गता लघु विक्रमाः |
निहतम् च मया सैन्यम् रावणाय आचचक्षिरे || ५-५८-११५ ततो मे बुद्धिः उत्पन्ना चैत्य प्रासादम् आक्रमम् |
तत्रस्थान् राक्षसान् हत्वा शतम् स्तम्भेन वै पुनः || ५-५८-११६
ललाम भूतो लन्काया मया विध्वंसितो रुषा | ततः प्रहस्तस्य सुतम् जम्बु मालिनम् आदिशत् || ५-५८-११७
राक्षसैर्बहुभिः सार्थम् घोररूपैर्भयानकैः | तम् अहम् बल सम्पन्नम् राक्षसम् रण कोविदम् || ५-५८-११८
परिघेण अतिघोरेण सूदयामि सह अनुगम् | तत् श्रुत्वा राक्षस इन्द्रः तु मन्त्रि पुत्रान् महाबलान् || ५-५८-११९
पदाति बल सम्पन्नान् प्रेषयामास रावणः | परिघेण एव तान् सर्वान् नयामि यम सादनम् || ५-५८-१२०
मन्त्रि पुत्रान् हतान् श्रुत्वा समरे लघु विक्रमान् |
पन्च सेना अग्रगान् शूरान् प्रेषयामास रावणः || ५-५८-१२१ तान् अहम् सह सैन्यान् वै सर्वान् एव अभ्यसूदयम् |
ततः पुनः दशग्रीवः पुत्रम् अक्षम् महाबलम् || ५-५८-१२२
बहुभी राकसैः सार्धम् प्रेषयामास रावणः | तम् तु मन्द उदरी पुत्रम् कुमारम् रण पण्डितम् || ५-५८-१२३
सहसा खम् समुत्क्रान्तम् पादयोः च गृहीतवान् |
चर्म असिनम् शत गुणम् भ्रामयित्वा व्यपेषयम् || ५-५८-१२४ तम् अक्षम् आगतम् भग्नम् निशम्य स दश आननः |
तत इन्द्रजितम् नाम द्वितीयम् रावणः सुतम् || ५-५८-१२५
व्यादिदेश सुसम्क्रुद्धो बलिनम् युद्ध दुर्मदम् | तस्य अपि अहम् बलम् सर्वम् तम् च राक्षस पुम्गवम् || ५-५८-१२६
नष्ट ओजसम् रणे कृत्वा परम् हर्षम् उपागमम् | महता हि महाबाहुः प्रत्ययेन महाबलः || ५-५८-१२७
प्रेषितो रावणेन एष सह वीरैः मद उत्कटैः | सोऽविषह्यम् हि माम् बुद्ध्वा स्वम् बलम् चावमर्दितम् |
ब्राह्मेण अस्त्रेण स तु माम् प्रबध्नाच् च अतिवेगतः || ५-५८-१२८ रज्जूभिः अभिबध्नन्ति ततो माम् तत्र राक्षसाः || ५-५८-१२९
रावणस्य समीपम् च गृहीत्वा माम् उपानयन् | दृष्ट्वा सम्भाषितः च अहम् रावणेन दुरात्मना || ५-५८-१३०
पृष्टः च लन्का गमनम् राक्षसानाम् च तत् वधम् | तत् सर्वम् च मया तत्र सीता अर्थम् इति जल्पितम् || ५-५८-१३१
अस्य अहम् दर्शन आकान्क्षी प्राप्तः त्वत् भवनम् विभो |
मारुतस्य औरसः पुत्रो वानरो हनुमान् अहम् || ५-५८-१३२ राम दूतम् च माम् विद्धि सुग्रीव सचिवम् कपिम् |
सो अहम् दौत्येन रामस्य त्वत् समीपम् इह आगतः || ५-५८-१३३ सुग्रीवश्च महातेजाः स त्वाम् कुशलमब्रवीत् |
धर्मार्थकामसहितम् हितम् पथ्यमुवाच च || ५-५८-१३४ वसतो ऋष्यमूके मे पर्वते विपुल द्रुमे |
राघवो रण विक्रान्तो मित्रत्वम् समुपागतः || ५-५८-१३५ तेन मे कथितम् राजन् भार्या मे रक्षसा हृता |
तत्र साहाय्य हेतोः मे समयम् कर्तुम् अर्हसि || ५-५८-१३६ मया च कथितम् तस्मै वालिनश्च वधम् प्रति |
तत्र साहय्यहेतोर्मे समयम् कर्तुमर्हसि || ५-५८-१३७ वालिना हृत राज्येन सुग्रीवेण सह प्रभुः |
चक्रे अग्नि साक्षिकम् सक्यम् राघवः सह लक्ष्मणः || ५-५८-१३८ तेन वालिनम् उत्साद्य शरेण एकेन सम्युगे |
वानराणाम् महाराजः कृतः सम्प्लवताम् प्रभुः || ५-५८-१३९ तस्य साहाय्यम् अस्माभिः कार्यम् सर्व आत्मना तु इह |
तेन प्रस्थापितः तुभ्यम् समीपम् इह धर्मतः || ५-५८-१४० क्षिप्रम् आनीयताम् सीता दीयताम् राघवस्य च |
यावन् न हरयो वीरा विधमन्ति बलम् तव || ५-५८-१४१ वानराणाम् प्रभवो हि न केन विदितः पुरा |
देवतानाम् सकाशम् च ये गच्छन्ति निमन्त्रिताः || ५-५८-१४२ इति वनर राजः त्वाम् आह इति अभिहितो मया |
माम् ऐक्षत ततो रुष्टः चक्षुषा प्रदहन्न् इव || ५-५८-१४३ तेन वध्यो अहम् आज्ञप्तो रक्षसा रौद्र कर्मणा |
मत्र्पभावमविज्ञाय रावणेन दुरात्मना || ५-५८-१४४ ततो विभीषणो नाम तस्य भ्राता महामतिः |
तेन राक्षस राजो असौ याचितो मम कारणात् || ५-५८-१४५ नैवम् राक्षसशार्दूल त्यज्यतामेष निश्चयः |
राजशास्त्रव्यपेतो हि मार्गः संसेव्यते त्वया || ५-५८-१४६ दूत वध्या न दृष्टा हि राज शास्त्रेषु राक्षस |
दूतेन वेदितव्यम् च यथा अर्थम् हित वादिना || ५-५८-१४७ सुमहति अपराधे अपि दूतस्य अतुल विक्रमः |
विरूप करणम् दृष्टम् न वधो अस्ति इह शास्त्रतः || ५-५८-१४८ विभीषणेन एवम् उक्तो रावणः संदिदेश तान् |
राक्षसान् एतत् एव अद्य लान्गूलम् दह्यताम् इति || ५-५८-१४९ ततः स्तस्य वचः श्रुत्वा मम पुच्छम् समन्ततः |
वेष्टितम् शण वक्लैः च पटैः कार्पासकैः तथा || ५-५८-१५० राक्षसाः सिद्ध सम्नाहाः ततः ते चण्ड विक्रमाः |
तत् आदीप्यन्त मे पुच्छम् हनन्तः काष्ठ मुष्टिभिः || ५-५८-१५१
बद्धस्य बहुभिः पाशैः यन्त्रितस्य च राक्षसैः | ततः ते राक्षसाः शूरा बद्धम् माम् अग्नि सम्वृतम् || ५-५८-१५२
अघोषयन् राज मार्गे नगर द्वारम् आगताः | ततो अहम् सुमहत् रूपम् सम्क्षिप्य पुनः आत्मनः || ५-५८-१५३
विमोचयित्वा तम् बन्धम् प्रकृतिस्थः स्थितः पुनः |
आयसम् परिघम् गृह्य तानि रक्षांसि असूदयम् || ५-५८-१५४ ततः तन् नगर द्वारम् वेगेन आप्लुतवान् अहम् |
पुच्छेन च प्रदीप्तेन ताम् पुरीम् साट्ट गोपुराम् || ५-५८-१५५
दहामि अहम् असम्भ्रान्तो युग अन्त अग्निः इव प्रजाः | विनष्टा जानकी व्यक्तम् न ह्यदग्धः प्रदृश्यते || ५-५८-१५६
लङ्कायाम् कश्चिदुद्देशः सर्वा भस्मीकृता पुरी |
दहता च मया लन्काम् दघ्दा सीता न संशयः || ५-५८-१५७
रामस्य हि महत्कार्यम् मयेदम् वितथीकृतम् | इति शोकसमाविष्टश्चन्तामहमुपागतः || ५-५८-१५८
अथ अहम् वाचम् अश्रौषम् चारणानाम् शुभ अक्षराम् |
जानकी न च दग्धा इति विस्मय उदन्त भाषिणाम् || ५-५८-१५९ ततो मे बुद्धिः उत्पन्ना श्रुत्वा ताम् अद्भुताम् गिरम् |
अदग्धा जानकीत्येवम् निमित्तैश्चोपलक्षिता || ५-५८-१६० दीप्यमाने तु लाङ्गूले न माम् दहति पावकः |
हृदयम् च प्रहृष्टम् मे वाताः सुरभिगन्धिनः ५-५८-१६१ तैर्निमित्तैश्च दृष्टार्थैः कारणैश्च महागुणैः |
ऋषिवाक्यैश्च सिद्धार्थैरभवम् हृष्टमानसः || ५-५८-१६२ पुनः दृष्टा च वैदेही विसृष्टः च तया पुनः |
ततः पर्वतमासाद्य तत्ररिष्तमहम् पुनः || ५-५८-१६३
प्रतिप्लवनमारेभे युष्मद्दर्शनकांक्षया | ततः पवनचन्द्रर्क सिद्धगन्धर्व सेवितम् || ५-५८-१६४
पन्थानमहमाक्रम्य भवतो दृष्टवानिह | राघवस्य प्रभावेन भवताम् चैव तेजसा || ५-५८-१६५
सुग्रीवस्य च कार्य अर्थम् मया सर्वम् अनुष्ठितम् | एतत् सर्वम् मया तत्र यथावत् उपपादितम् || ५-५८-१६६
अत्र यन् न कृतम् शेषम् तत् सर्वम् क्रियताम् इति | इत्यार्षे श्रीमद्रामायणे आदिकाव्ये सुन्दरकाण्डे अष्टपंचाशः सर्गः एतत् आख्यानम् तत् सर्वम् हनूमान् मारुत आत्मजः |
भूयः समुपचक्राम वचनम् वक्तुम् उत्तरम् || ५-५९-१ सफलो राघव उद्योगः सुग्रीवस्य च सम्भ्रमः |
शीलम् आसाद्य सीताया मम च प्रवणम् मनः || ५-५९-२ तपसा निर्दहेल्लोकान् स्रुद्धो वा निर्दहेदपि |
सर्वधातिप्रवृद्धोऽसौ रावणो राक्षसाधिपः || ५-५९-३ तस्य ताम् स्पृशतो गात्रम् तपसा न विनाशितम् |
न तदग्निशिखा कुर्यात्संस्पृष्टा पाणिना सती || ५-५९-४
जनकस्य सुता कुर्याद्यत्क्रोधकलुषीकृता | जाम्बवत्प्रमुखान् सर्वाननुज्ञाप्य महाहरीन् || ५-५९-५
अस्मिन्नेवम् गते कार्ये भवताम् च निवेदिते |
न्याय्यम् स्म सह वैदेह्या द्रष्टुम् तौ पार्थिवात्मजौ || ५-५९-६ अहमेकोऽपि पर्याप्तः सराक्षसगणाम् पुरीम् |
ताम् लङ्काम् तरसा हन्तुम् रावणम् च महाबलम् || ५-५९-७ किम् पुनः सहितो वीरैर्बलवद्भिः कृतात्मभिः |
कृतास्त्रैः प्लवगैः शूरैर्भवद्भिर्विजयैषिभिः || ५-५९-८ अहम् तु रावणम् युद्धे ससैन्यम् सपुरःसरम् |
सहपुत्रम् वधिष्यामि सहोदरयुतम् युधि || ५-५९-९ ब्रह्ममैन्द्रम् च रौद्रम् च वायव्यम् वारुणम् तथा |
यदि शक्रजोतोऽ स्त्रणि दुर्निरीक्षाणि सम्युगे || ५-५९-१०
तान्यहम् विधष्यामि हनिष्यामि च रावणम् | भवतामभ्यनुज्ञातो विक्रमो मे रुणद्धि तम् || ५-५९-११
मयातुला विसृष्टा हि शैलवृष्टिर्निरन्तरा |
देवानपि रणे हन्यात्किम् पुनस्तान्निशाचरान् || ५-५९-१२ सागरोऽप्यतियाद्वेलाम् मन्दरः प्रचलेदपि |
न जाम्बवन्तम् समरे कम्पयेदरिवाहिनी || ५-५९-१३ सर्वराक्षससम्घानाम् राक्षसा ये च महात्मनः |
अलमेको विनाशाय वीरो वालिसुतः कपिः || ५-५९-१४ पनसस्योरुवेगेन नीलस्य च महात्मनः |
मन्दरोऽप्यवशीर्येत किम्पुनर्युधि राक्षसाः || ५-५९-१५ सदेवासुरयक्षेषु गन्धर्वोरगपक्षिषु |
मैन्दस्य प्रतियोद्धारम् शंसत द्विविदस्य वा || ५-५९-१६ अश्विपुत्रौ महाभागावेतौ प्लवगसत्तमौ |
एतयोः प्रतियोद्धारम् न पश्यामि रणाजिरे || ५-५९-१७ पितामहवरोत्सेकात्परमम् दर्पमास्थितौ |
अमृतप्राशनावेतौ सर्ववानरसत्तमौ || ५-५९-१८ अश्विनोर्माननार्थम् हि सर्वलोकपितामहः |
सर्वावध्यत्वमतुलमनयोर्दत्तवान् पुरा || ५-५९-१९ वरोत्सेकेन मत्तौ च प्रमथ्य महतीम् चमूम् |
सुराणाममृतम् वीरौ पीतवन्तौ प्लवम्गमौ || ५-५९-२० एतावेन हि सम्क्रुद्धौ सवाजिरथकुम्जराम् |
लङ्काम् नाशयितुम् शक्तौ सर्वे तिष्ठन्तु वानराः || ५-५९-२१ मयैव निहता लङ्का दग्धा भस्मीकृता पुनः |
राजमार्गेषु सर्वत्र नाम विश्रावित मया || ५-५९-२२ जयत्यतिबलो रामो लक्ष्मणश्च महाबलः |
राजा जयति सुग्रीवो राघवेणाभिपालितः || ५-५९-२३
अहम् कोसलराजस्य दासः पवनसम्भवः |
हनुमानिति सर्वत्र नाम विश्रावितम् मया || ५-५९-२४ अशोक वनिका मध्ये रावणस्य दुरात्मनः |
अधस्तात् शिंशपा वृक्षे साध्वी करुणम् आस्थिता || ५-५९-२५
राक्षसीभिः परिवृता शोक सम्ताप कर्शिता |
मेघ लेखा परिवृता चन्द्र लेखा इव निष्प्रभा || ५-५९-२६
अचिन्तयन्ती वैदेही रावणम् बल दर्पितम् | पति व्रता च सुश्रोणी अवष्टब्धा च जानकी || ५-५९-२७
अनुरक्ता हि वैदेही रामम् सर्व आत्मना शुभा |
अनन्य चित्ता रामे च पौलोमी इव पुरम् दरे || ५-५९-२८ तत् एक वासः सम्वीता रजो ध्वस्ता तथैव च |
शोक सम्ताप दीन अन्गी सीता भर्तृ हिते रता || ५-५९-२९ सा मया राक्षसी मध्ये तर्ज्यमाना मुहुः मुहुः |
राक्षसीभिः विरूपाभिः दृष्टा हि प्रमदा वने || ५-५९-३०
एक वेणी धरा दीना भर्तृ चिन्ता परायणा |
अधः शय्या विवर्ण अन्गी पद्मिनी इव हिम आगमे |
रावणात् विनिवृत्त अर्था मर्तव्य कृत निश्चया || ५-५९-३१ कथंचिन् मृग शाव अक्षी विश्वासम् उपपादिता || ५-५९-३२
ततः सम्भाषिता चैव सर्वम् अर्थम् च दर्शिता |
राम सुग्रीव सख्यम् च श्रुत्वा प्रीतिम् उपागता || ५-५९-३३ नियतः समुदाचारो भक्तिः भर्तरि च उत्तमा |
यन् न हन्ति दशग्रीवम् स महात्मा कृतागसम् || ५-५९-३४ निमित्त मात्रम् रामः तु वधे तस्य भविष्यति |
सा प्रकृत्यैव तन्वङ्गी तद्वियोगाच्छ कर्शिता || ५-५९-३५
प्रतिपत्पाअठशीलस्य विद्येव तनुताम् गता | एवम् आस्ते महाभागा सीता शोक परायणा || ५-५९-३६
यत् अत्र प्रतिकर्तव्यम् तत् सर्वम् उपपाद्यताम् | इत्यार्षे श्रीमद्रामायणे आदिकाव्ये सुन्दरकाण्डे एकोनषष्टितमः सर्गः तस्य तत् वचनम् श्रुत्वा वालि सूनुः अभाषत |
अयुक्तम् तु विना देवीम् दृष्ट्वद्भिश्च वानराः || ५-६०-१
समीपम् गन्तुमस्माभी राघवस्य महात्मनः | दृष्टा देवी न च आनीता इति तत्र निवेदनम् || ५-६०-२
अयुक्तम् इव पश्यामि भवद्भिः ख्यात विक्रमैः | न हि वः प्लवते कश्चिन् न अपि कश्चित् पराक्रमे || ५-६०-३
तुल्यः सामर दैत्येषु लोकेषु हरि सत्तमाः | तेष्व् एवम् हत वीरेषु राक्षसेषु हनूमता || ५-६०-४
किम् अन्यत् अत्र कर्तव्यम् गृहीत्वा याम जानकीम् | तम् एवम् कृत सम्कल्पम् जाम्बवान् हरि सत्तमः || ५-६०-५
उवाच परम प्रीतो वाक्यम् अर्थवत् अर्थवित् | न तावत् एषा मतिः अक्षमा नो |
यथा भवान् पश्यति राज पुत्र |
यथा तु रामस्य मतिः निविष्टा |
तथा भवान् पश्यतु कार्य सिद्धिम् || ५-६०-६ ततो जाम्बवतो वाक्यम् अगृह्णन्त वन ओकसः |
अन्गद प्रमुखा वीरा हनूमान् च महाकपिः || ५-६१-१ प्रीतिमन्तः ततः सर्वे वायु पुत्र पुरः सराः |
महाइन्द्र अग्रम् परित्यज्य पुप्लुवुः प्लवग ऋषभाः || ५-६१-२
मेरु मन्दर सम्काशा मत्ता इव महागजाः |
चादयन्त इव आकाशम् महाकाया महाबलाः || ५-६१-३
सभाज्यमानम् भूतैः तम् आत्मवन्तम् महाबलम् |
हनूमन्तम् महावेगम् वहन्त इव दृष्टिभिः || ५-६१-४
राघवे च अर्थ निर्वृत्तिम् भर्तुः च परमम् यशः |
समाधाय समृद्ध अर्थाः कर्म सिद्धिभिः उन्नताः || ५-६१-५
प्रिय आख्यान उन्मुखाः सर्वे सर्वे युद्ध अभिनन्दिनः |
सर्वे राम प्रतीकारे निश्चित अर्था मनस्विनः || ५-६१-६ प्लवमानाः खम् आप्लुत्य ततः ते कानन ओक्सकः |
नन्दन उपमम् आसेदुः वनम् द्रुम लता युतम् || ५-६१-७ यत् तन् मधु वनम् नाम सुग्रीवस्य अभिरक्षितम् |
अधृष्यम् सर्व भूतानाम् सर्व भूत मनो हरम् || ५-६१-८ यत् रक्षति महावीर्यः सदा दधि मुखः कपिः |
मातुलः कपि मुख्यस्य सुग्रीवस्य महात्मनः || ५-६१-९ ते तत् वनम् उपागम्य बभूवुः परम उत्कटाः |
वानरा वानर इन्द्रस्य मनः कान्ततमम् महत् || ५-६१-१० ततः ते वानरा हृष्टा दृष्ट्वा मधु वनम् महत् |
कुमारम् अभ्ययाचन्त मधूनि मधु पिन्गलाः || ५-६१-११ ततः कुमारः तान् वृद्धान् जाम्बवत् प्रमुखान् कपीन् |
अनुमान्य ददौ तेषाम् निसर्गम् मधु भक्षणे || ५-६१-१२ ततः च अनुमताः सर्वे सम्प्रहृष्टा वन ओकसः |
मुदिताः च ततः ते च प्रनृत्यन्ति ततः ततः || ५-६१-१३ गायन्ति केचित् प्रणमन्ति केचिन् |
नृत्यन्ति केचित् प्रहसन्ति केचित् |
पतन्ति केचित् विचरन्ति केचित् |
प्लवन्ति केचित् प्रलपन्ति केचित् || ५-६१-१४ परस्परम् केचित् उपाश्रयन्ते |
परस्परम् केचित् अतिब्रुवन्ते |
परस्परम् केचिदुपब्रुवन्ते |
परस्परम् केचिदुपारमन्ते || ५-६१-१५ द्रुमात् द्रुमम् केचित् अभिप्लवन्ते |
क्षितौ नग अग्रान् निपतन्ति केचित् |
मही तलात् केचित् उदीर्ण वेगा |
महाद्रुम अग्राणि अभिसम्पतन्ते || ५-६१-१६ गायन्तम् अन्यः प्रहसन्न् उपैति |
हसन्तम् अन्यः प्रहसन्न् उपैति |
रुदन्तम् अन्यः प्ररुदन्न् उपैति |
नुदन्तम् अन्यः प्रणुदन्न् उपैति || ५-६१-१७ समाकुलम् तत् कपि सैन्यम् आसीन् |
मधु प्रपान उत्कट सत्त्व चेष्टम् |
न च अत्र कश्चिन् न बभूव मत्तो |
न च अत्र कश्चिन् न बभूव तृप्तो || ५-६१-१८ ततो वनम् तत् परिभक्ष्यमाणम् |
द्रुमान् च विध्वंसित पत्र पुष्पान् |
समीक्ष्य कोपात् दधि वक्त्र नामा |
निवारयामास कपिः कपीन् तान् || ५-६१-१९ स तैः प्रवृद्धैः परिभर्त्स्यमानो |
वनस्य गोप्ता हरि वीर वृद्धः |
चकार भूयो मतिम् उग्र तेजा |
वनस्य रक्षाम् प्रति वानरेभ्यः || ५-६१-२० उवाच कांश्चित् परुषाणि धृष्टम् |
असक्तम् अन्यान् च तलैः जघान |
समेत्य कैश्चित् कलहम् चकार |
तथैव साम्ना उपजगाम कांश्चित् || ५-६१-२१ स तैः मदाच् च अप्रतिवार्य वेगैः |
बलाच् च तेन अप्रतिवार्यमाणैः |
प्रधर्षितः त्यक्त भयैः समेत्य |
प्रकृष्यते च अपि अनवेक्ष्य दोषम् || ५-६१-२२ नखैः तुदन्तो दशनैः दशन्तः |
तलैः च पादैः च समाप्नुवन्तः |
मदात् कपिम् तम् कपयः समग्रा |
महावनम् निर्विषयम् च चक्रुः || ५-६१-२३ इत्यार्षे श्रीमद्रामायणे आदिकाव्ये सुन्दरकाण्डे एकषष्टितमः सर्गः तान् उवाच हरि श्रेष्ठो हनूमान् वानर ऋषभः |
अव्यग्र मनसो यूयम् मधु सेवत वानराः || ५-६२-१
अहमावारयिष्यामि युष्माकम् परिपन्थिनः | श्रुत्वा हनुमतो वाक्यम् हरीणाम् प्रवरो अन्गदः || ५-६२-२
प्रत्युवाच प्रसन्न आत्मा पिबन्तु हरयो मधु | अवश्यम् कृत कार्यस्य वाक्यम् हनुमतो मया || ५-६२-३
अकार्यम् अपि कर्तव्यम् किम् अन्ग पुनः ईदृशम् | अन्दगस्य मुखात् श्रुत्वा वचनम् वानर ऋषभाः || ५-६२-४
साधु साध्व् इति सम्हृष्टा वानराः प्रत्यपूजयन् | पूजयित्वा अन्गदम् सर्वे वानरा वानर ऋषभम् || ५-६२-५
जग्मुः मधु वनम् यत्र नदी वेग इव द्रुतम् | ते प्रहृष्टा मधु वनम् पालान् आक्रम्य वीर्यतः || ५-६२-६
अतिसर्गाच् च पटवो दृष्ट्वा श्रुत्वा च मैथिलीम् |
पपुः सर्वे मधु तदा रसवत्फलमाददुः || ५-६२-७ उत्पत्य च ततः सर्वे वन पालान् समागताः |
ताडयन्ति स्म शतशः सक्तान् मधु वने तदा || ५-६२-८ मधूनि द्रोण मात्राणि बहुभिः परिगृह्य ते |
पिबन्ति सहिताः सर्वे भक्षयन्ति तथा अपरे || ५-६२-९ केचित् पीत्वा अपविध्यन्ति मधूनि मधु पिन्गलाः |
मधु उच्चिष्टेन केचिच् च जघ्नुः अन्योन्यम् उत्कटाः || ५-६२-१० अपरे वृक्ष मूलेषु शाखाम् गृह्य व्यवस्थितः |
अत्यर्थम् च मद ग्लानाः पर्णानि आस्तीर्य शेरते || ५-६२-११ उन्मत्त भूताः प्लवगा मधु मत्ताः च हृष्टवत् |
क्षिपन्ति अपि तथा अन्योन्यम् स्खलन्ति अपि तथा अपरे || ५-६२-१२ केचित् क्ष्वेडान् प्रकुर्वन्ति केचित् कूजन्ति हृष्टवत् |
हरयो मधुना मत्ताः केचित् सुप्ता मही तले || ५-६२-१३ कृत्वा केचिर्धसन्त्यन्ये केचित्कुर्वन्ति चेतरत् |
कृत्वा केचिद्वदन्त्यन्ये केचिद्बुध्यन्ति चेतरत् || ५-६२-१४ ये अपि अत्र मधु पालाः स्युः प्रेष्या दधि मुखस्य तु |
ते अपि तैः वानरैः भीमैः प्रतिषिद्धा दिशो गताः || ५-६२-१५ जानुभिः च प्रकृष्टाः च देव मार्गम् च दर्शिताः |
अब्रुवन् परम उद्विग्ना गत्वा दधि मुखम् वचः || ५-६२-१६ हनूमता दत्त वरैः हतम् मधु वनम् बलात् |
वयम् च जानुभिः कृष्टा देव मार्गम् च दर्शिताः || ५-६२-१७ ततो दधि मुखः क्रुद्धो वनपः तत्र वानरः |
हतम् मधु वनम् श्रुत्वा सान्त्वयामास तान् हरीन् || ५-६२-१८ इह आगच्छत गच्छामो वानरान् अतिदर्पितान् |
बलेन आवारयिष्यामो मधु भक्षयतो वयम् || ५-६२-१९ श्रुत्वा दधि मुखस्य इदम् वचनम् वानर ऋषभाः |
पुनः वीरा मधु वनम् तेन एव सहिता ययुः || ५-६२-२० मध्ये च एषाम् दधि मुखः प्रगृह्य सुमहातरुम् |
समभ्यधावत् वेगेना ते च सर्वे प्लवम्गमाः || ५-६२-२१ ते शिलाः पादपान् च अपि पाषाणान् च अपि वानराः |
गृहीत्वा अभ्यागमन् क्रुद्धा यत्र ते कपि कुन्जराः || ५-६२-२२ ते स्वामि वचनम् वीरा हृदयेष्व् अवसज्य तत् |
त्वरया हि अभ्यधावन्त साल ताल शिला आयुधाः || ५-६२-२३ वृक्षस्थान् च तलस्थान् च वानरान् बल दर्पितान् |
अभ्यक्रामन्त ते वीराः पालाः तत्र सहस्रशः || ५-६२-२४ अथ दृष्ट्वा दधि मुखम् क्रुद्धम् वानर पुम्गवाः |
अभ्यधावन्त वेगेन हनूमत् प्रमुखाः तदा || ५-६२-२५ तम् सवृक्षम् महाबाहुम् आपतन्तम् महाबलम् |
आर्यकम् प्राहरत् तत्र बाहुभ्याम् कुपितो अन्गदः || ५-६२-२६ मद अन्धः अ न वेद एनम् आर्यको अयम् मम इति सः |
अथ एनम् निष्पिपेष आशु वेगवत् वसुधा तले || ५-६२-२७ स भग्न बाहुः विमुखो विह्वलः शोणित उक्षितः |
मुमोह सहसा वीरो मुहूर्तम् कपि कुन्जरः || ५-६२-२८ स समाश्वस्य सहसा सम्क्रुद्धो राजमातुलः |
वानरान्वारयामास दण्डेन मधुमोहितान् || ५-६२-२९ स कथंचित् विमुक्तः तैः वानरैः वानर ऋषभः |
उवाच एक अन्तम् आगम्य भृत्यान् तान् समुपागतान् || ५-६२-३० एते तिष्ठन्तु गच्छामो भर्ता नो यत्र वानरः |
सुग्रीवो विपुल ग्रीवः सह रामेण तिष्ठति || ५-६२-३१ सर्वम् चैव अन्गदे दोषम् श्रावयिष्यामि पार्थिव |
अमर्षी वचनम् श्रुत्वा घातयिष्यति वानरान् || ५-६२-३२ इष्टम् मधु वनम् हि एतत् सुग्रीवस्य महात्मनः |
पितृ पैतामहम् दिव्यम् देवैः अपि दुरासदम् || ५-६२-३३ स वानरान् इमान् सर्वान् मधु लुब्धान् गत आयुषः |
घातयिष्यति दण्डेन सुग्रीवः ससुहृज् जनान् || ५-६२-३४ वध्या हि एते दुरात्मानो नृप आज्ञा परिभाविनः |
अमर्ष प्रभवो रोषः सफलो नो भविष्यति | ५-६२-३५ एवम् उक्त्वा दधि मुखो वन पालान् महाबलः |
जगाम सहसा उत्पत्य वन पालैः समन्वितः || ५-६२-३६ निमेष अन्तर मात्रेण स हि प्राप्तो वन आलयः |
सहस्र अंशु सुतो धीमान् सुग्रीवो यत्र वानरः || ५-६२-३७ रामम् च लक्ष्मणम् चैव दृष्ट्वा सुग्रीवम् एव च |
सम प्रतिष्ठाम् जगतीम् आकाशान् निपपात ह || ५-६२-३८ स निपत्य महावीर्यः सर्वैः तैः परिवारितः |
हरिः दधि मुखः पालैः पालानाम् परम ईश्वरः || ५-६२-३९
स दीन वदनो भूत्वा कृत्वा शिरसि च अञ्जलिम् |
सुग्रीवस्य शुभौ मूर्ध्ना चरणौ प्रत्यपीडयत् || ५-६२-४० इत्यार्षे श्रीमद्रामायणे आदिकाव्ये सुन्दरकाण्डे द्विषष्टितमः सर्गः ततो मूर्ध्ना निपतितम् वानरम् वानर ऋषभः |
दृष्ट्वा एव उद्विग्न हृदयो वाक्यम् एतत् उवाच ह || ५-६३-१ उत्तिष्ठ उत्तिष्ठ कस्मात् त्वम् पादयोः पतितो मम |
अभयम् ते भवेत् वीर सत्यम् एव अभिधीयताम् || ५-६३-२ स तु विश्वासितः तेन सुग्रीवेण महात्मना |
उत्थाय च महाप्राज्ञो वाक्यम् दधि मुखो अब्रवीत् || ५-६३-३ न एव ऋक्ष रजसा राजन् न त्वया न अपि वालिना |
वनम् निसृष्ट पूर्वम् हि भक्षितम् तत् तु वानरैः || ५-६३-४ एभिः प्रधर्षिताः च एव वारिता वन रक्षिभिः |
मधूनि अचिन्तयित्वा इमान् भक्षयन्ति पिबन्ति च || ५-६३-५ शिष्टम् अत्र अपविध्यन्ति भक्षयन्ति तथा अपरे |
निवार्यमाणाः ते सर्वे भ्रुवौ वै दर्शयन्ति हि || ५-६३-६ इमे हि सम्रब्धतराः तथा तैः सम्प्रधर्षिताः |
वारयन्तो वनात् तस्मात् क्रुद्धैः वानर पुम्गवैः || ५-६३-७ ततः तैः बहुभिः वीरैः वानरैः वानर ऋषभाः |
सम्रक्त नयनैः क्रोधाद्त् हरयः सम्प्रचालिताः || ५-६३-८ पाणिभिः निहताः केचित् केचिज् जानुभिः आहताः |
प्रकृष्टाः च यथा कामम् देव मार्गम् च दर्शिताः || ५-६३-९ एवम् एते हताः शूराः त्वयि तिष्ठति भर्तरि |
कृत्स्नम् मधु वनम् चैव प्रकामम् तैः प्रभक्ष्यते || ५-६३-१० एवम् विज्ञाप्यमानम् तु सुग्रीवम् वानर ऋषभम् |
अपृच्छत् तम् महाप्राज्ञो लक्ष्मणः पर वीरहा || ५-६३-११ किम् अयम् वानरो राजन् वनपः प्रत्युपस्थितः |
कम् च अर्थम् अभिनिर्दिश्य दुह्खितो वाक्यम् अब्रवीत् || ५-६३-१२ एवम् उक्तः तु सुग्रीवो लक्ष्मणेन महात्मना |
लक्ष्मणम् प्रत्युवाच इदम् वाक्यम् वाक्य विशारदः || ५-६३-१३ आर्य लक्ष्मण सम्प्राह वीरो दधि मुखः कपिः |
अन्गद प्रमुखैः वीरैः भक्षितम् मधु वानरैः || ५-६३-१४
विचित्य दक्षिणामाशामागतैर्हरिपुङ्गवैः | न एषाम् अकृत कृत्यानाम् ईदृशः स्यात् उपक्रमः || ५-६३-१५
आगतैश्च प्रमथितम् यथा मधुवनम् हि तैः |
धर्षितं च वनम् कृत्स्नमुपयुक्तम् च वानरैः || ५-६३-१६ वनम् यथा अभिपन्नम् तैः साधितम् कर्म वानरैः |
दृष्टा देवी न संदेहो न च अन्येन हनूमता || ५-६३-१७ न हि अन्यः साधने हेतुः कर्मणो अस्य हनूमतः |
कार्य सिद्धिः हनुमति मतिः च हरि पुम्गव || ५-६३-१८
व्यवसायः च वीर्यम् च श्रुतम् च अपि प्रतिष्ठितम् | जाम्बवान् यत्र नेता स्यात् अन्गदस्य बल ईश्वरः |
हनूमान् च अपि अधिष्ठाता न तस्य गतिः अन्यथा || ५-६३-१९ अन्गद प्रमुखैः वीरैः हतम् मधु वनम् किल || ५-६३-२०
वारिताः सहिताः पालाः तथा जानुभिः आहताः | एतत् अर्थम् अयम् प्राप्तो वक्तुम् मधुर वाग् इह || ५-६३-२१
नाम्ना दधि मुखो नाम हरिः प्रख्यात विक्रमः | दृष्टा सीता महाबाहो सौमित्रे पश्य तत्त्वतः || ५-६३-२२
अभिगम्य यथा सर्वे पिबन्ति मधु वानराः | न च अपि अदृष्ट्वा वैदेहीम् विश्रुताः पुरुष ऋषभ || ५-६३-२३
वनम् दात्त वरम् दिव्यम् धर्षयेयुः वन ओकसः | ततः प्रहृष्टो धर्म आत्मा लक्ष्मणः सह राघवः || ५-६३-२४
श्रुत्वा कर्ण सुखाम् वाणीम् सुग्रीव वदनाच् च्युताम् |
प्राहृष्यत भृशम् रामो लक्ष्मणः च महायशाः || ५-६३-२५ श्रुत्वा दधि मुखस्य इदम् सुग्रीवः तु प्रहृष्य च |
वन पालम् पुनः वाक्यम् सुग्रीवः प्रत्यभाषत || ५-६३-२६ प्रीतो अस्मि सौम्य यत् भुक्तम् वनम् तैः कृत कर्मभिः |
मर्षितम् मर्षणीयम् च चेष्टितम् कृत कर्मणाम् || ५-६३-२७ इच्छामि शीघ्रम् हनुमत् प्रधानान् |
शाखा मृगान् तान् मृग राज दर्पान् |
द्रष्टुम् कृत अर्थान् सह राघवाभ्याम् |
श्रोतुम् च सीता अधिगमे प्रयत्नम् || ५-६३-२८ प्रीतिस्फीताक्षौ सम्प्रहृष्टौ कुमारौ |
दृष्ट्वा सिद्धार्थौ वानराणाम् च राजा |
अङ्गैः सम्हृष्टैः कर्मसिद्धिम् विदित्वा |
बाह्वोओरासन्नाम् सोऽतिमात्रम् ननन्द || ५-६३-२९ इत्यार्षे श्रीमद्रामायणे आदिकाव्ये सुन्दरकाण्डे त्रिषष्टितमः सर्गः सुग्रीवेण एवम् उक्तः तु हृष्टो दधि मुखः कपिः |
राघवम् लक्ष्मणम् चैव सुग्रीवम् च अभ्यवादयत् || ५-६४-१ स प्रणम्य च सुग्रीवम् राघवौ च महाबलौ |
वानरैः सहितैः शूरैः दिवम् एव उत्पपात ह || ५-६४-२ स प्रविष्टो मधु वनम् ददर्श हरि यूथपान् |
विमदान् उद्धतान् सर्वान् मेहमानान् मधु उदकम् || ५-६४-३ स तान् उपागमत् वीरो बद्ध्वा कर पुट अञ्जलिम् |
उवाच वचनम् श्लक्ष्णम् इदम् हृष्टवत् अन्गदम् || ५-६४-४ सौम्य रोषो न कर्तव्यो यत् एभिः अभिवारितः |
अज्ञानात् रक्षिभिः क्रोधात् भवन्तः प्रतिषेधिताः || ५-६४-५ युव राजः त्वम् ईशः च वनस्य अस्य महाबल |
मौर्ख्यात् पूर्वम् कृतो दोषः तत् भवान् क्षन्तुम् अर्हति || ५-६४-६ आख्यातम् हि मया गत्वा पितृव्यस्य तव अनघ |
इह उपयानम् सर्वेषाम् एतेषाम् वन चारिणाम् || ५-६४-७ स त्वत् आगमनम् श्रुत्वा सह एभिः हरि यूथपैः |
प्रहृष्टो न तु रुष्टो असौ वनम् श्रुत्वा प्रधर्षितम् || ५-६४-८ प्रहृष्टो माम् पितृव्यः ते सुग्रीवो वानर ईश्वरः |
शीघ्रम् प्रेषय सर्वान् तान् इति ह उवाच पार्थिवः || ५-६४-९ श्रुत्वा दधि मुखस्य एतत् वचनम् श्लक्ष्णम् अन्गदः |
अब्रवीत् तान् हरि श्रेष्ठो वाक्यम् वाक्य विशारदः || ५-६४-१० शन्के श्रुतो अयम् वृत्त अन्तो रामेण हरि यूथपाः |
तत् क्षमम् न इह नः स्थातुम् कृते कार्ये परम् तपाः || ५-६४-११ पीत्वा मधु यथा कामम् विश्रान्ता वन चारिणः |
किम् शेषम् गमनम् तत्र सुग्रीवो यत्र मे गुरुः || ५-६४-१२ सर्वे यथा माम् वक्ष्यन्ति समेत्य हरि यूथपाः |
तथा अस्मि कर्ता कर्तव्ये भवद्भिः परवान् अहम् || ५-६४-१३ न आज्ञापयितुम् ईशो अहम् युव राजो अस्मि यदि अपि |
अयुक्तम् कृत कर्माणो यूयम् धर्षयितुम् मया || ५-६४-१४ ब्रुवतः च अन्गदः च एवम् श्रुत्वा वचनम् अव्ययम् |
प्रहृष्ट मनसो वाक्यम् इदम् ऊचुः वन ओकसः || ५-६४-१५ एवम् वक्ष्यति को राजन् प्रभुः सन् वानर ऋषभ |
ऐश्वर्य मद मत्तो हि सर्वो अहम् इति मन्यते || ५-६४-१६ तव च इदम् सुसदृशम् वाक्यम् न अन्यस्य कस्यचित् |
सम्नतिः हि तव आख्याति भविष्यत् शुभ भाग्यताम् || ५-६४-१७ सर्वे वयम् अपि प्राप्ताः तत्र गन्तुम् कृत क्षणाः |
स यत्र हरि वीराणाम् सुग्रीवः पतिः अव्ययः || ५-६४-१८ त्वया हि अनुक्तैः हरिभिः न एव शक्यम् पदात् पदम् |
क्वचित् गन्तुम् हरि श्रेष्ठ ब्रूमः सत्यम् इदम् तु ते || ५-६४-१९ एवम् तु वदताम् तेषाम् अन्गदः प्रत्यभाषत |
बाढम् गच्छाम इति उक्त्वा उत्पपात मही तलात् || ५-६४-२० उत्पतन्तम् अनूत्पेतुः सर्वे ते हरि यूथपाः |
कृत्वा आकाशम् निराकाशम् यज्ञ उत्क्षिप्ता इव अनलाः || ५-६४-२१ ते अम्बरम् सहसा उत्पत्य वेगवन्तः प्लवम्गमाः |
विनदन्तो महानादम् घना वात ईरिता यथा || ५-६४-२२ अन्गदे हि अननुप्राप्ते सुग्रीवो वानर अधिपः |
उवाच शोक उपहतम् रामम् कमल लोचनम् || ५-६४-२३ समाश्वसिहि भद्रम् ते दृष्टा देवी न संशयः |
न आगन्तुम् इह शक्यम् तैः अतीते समये हि नः || ५-६४-२४ न मत् सकाशम् आगच्छेत् कृत्ये हि विनिपातिते |
युव राजो महाबाहुः प्लवताम् प्रवरो अन्गदः || ५-६४-२५ यदि अपि अकृत कृत्यानाम् ईदृशः स्यात् उपक्रमः |
भवेत् तु दीन वदनो भ्रान्त विप्लुत मानसः || ५-६४-२६ पितृ पैतामहम् च एतत् पूर्वकैः अभिरक्षितम् |
न मे मधु वनम् हन्यात् अहृष्टः प्लवग ईश्वरः || ५-६४-२७
कौसल्या सुप्रजा राम समाश्वसिहि सुव्रत | दृष्टा देवी न संदेहो न च अन्येन हनूमता || ५-६४-२८
न हि अन्यः कर्मणः हेतुः साधने तत् विधो भवेत् | हनूमति हि सिद्धिः च मतिः च मति सत्तम || ५-६४-२९
व्यवसायः च वीर्यम् च सूर्ये तेज इव ध्रुवम् | जाम्बवान् यत्र नेता स्यात् अन्गदः च बल ईश्वरः || ५-६४-३०
हनूमान् च अपि अधिष्ठाता न तस्य गतिः अन्यथा | मा भूः चिन्ता समायुक्तः सम्प्रति अमित विक्रम || ५-६४-३१
ततः किल किला शब्दम् शुश्राव आसन्नम् अम्बरे |
हनूमत् कर्म दृप्तानाम् नर्दताम् कानन ओकसाम् || ५-६४-३२
किष्किन्धाम् उपयातानाम् सिद्धिम् कथयताम् इव | ततः श्रुत्वा निनादम् तम् कपीनाम् कपि सत्तमः || ५-६४-३३
आयत अन्चित लान्गूलः सो अभवद्त् हृष्ट मानसः | आजग्मुः ते अपि हरयो राम दर्शन कान्क्षिणः || ५-६४-३४
अन्गदम् पुरतः कृत्वा हनूमन्तम् च वानरम् | ते अन्गद प्रमुखा वीराः प्रहृष्टाः च मुदा अन्विताः || ५-६४-३५
निपेतुः हरि राजस्य समीपे राघवस्य च | हनूमान् च महाबहुः प्रणम्य शिरसा ततः || ५-६४-३६
नियताम् अक्षताम् देवीम् राघवाय न्यवेदयत् | दृष्टा देवीति हनुमद्वदनादमृतोपमम् || ५-६४-३७
आकर्ण्य वचनम् रामो हर्षमाप सलक्ष्मणः | निश्चित अर्थम् ततः तस्मिन् सुग्रीवम् पवन आत्मजे || ५-६४-३८
लक्ष्मणः प्रीतिमान् प्रीतम् बहु मानात् अवैक्षत | प्रीत्या च रममाणो अथ राघवः पर वीरहा || ५-६४-३९
बहु मानेन महता हनूमन्तम् अवैक्षत | इत्यार्षे श्रीमद्रामायणे आदिकाव्ये सुन्दरकाण्डे चतुःषष्टितमः सर्गः ततः प्रस्रवणम् शैलम् ते गत्वा चित्र काननम् |
प्रणम्य शिरसा रामम् लक्ष्मणम् च महाबलम् || ५-६५-१
युव राजम् पुरः कृत्य सुग्रीवम् अभिवाद्य च |
प्रवृत्तम् अथ सीतायाः प्रवक्तुम् उपचक्रमुः || ५-६५-२ रावण अन्तः पुरे रोधम् राक्षसीभिः च तर्जनम् |
रामे समनुरागम् च यः च अपि समयः कृतः || ५-६५-३
एतत् आख्यान्ति ते सर्वे हरयो राम सम्निधौ | वैदेहीम् अक्षताम् श्रुत्वा रामः तु उत्तरम् अब्रवीत् || ५-६५-४
क्व सीता वर्तते देवी कथम् च मयि वर्तते |
एतन् मे सर्वम् आख्यात वैदेहीम् प्रति वानराः || ५-६५-५ रामस्य गदितम् श्रुत्व हरयो राम सम्निधौ |
चोदयन्ति हनूमन्तम् सीता वृत्त अन्त कोविदम् || ५-६५-६ श्रुत्वा तु वचनम् तेषाम् हनूमान् मारुत आत्मजः |
प्रणम्य शिरसा देव्यै सीतायै ताम् दिशम् प्रति || ५-६५-७
उवाच वाक्यम् वाक्यज्ञः सीताया दर्शनम् यथा | समुद्रम् लन्घयित्वा अहम् शत योजनम् आयतम् || ५-६५-८
अगच्छम् जानकीम् सीताम् मार्गमाणो दिदृक्षया | तत्र लन्का इति नगरी रावणस्य दुरात्मनः || ५-६५-९
दक्षिणस्य समुद्रस्य तीरे वसति दक्षिणे | तत्र दृष्टा मया सीता रावण अन्तः पुरे सती || ५-६५-१०
सम्न्यस्य त्वयि जीवन्ती रामा राम मनो रथम् | दृष्टा मे राक्षसी मध्ये तर्ज्यमाना मुहुः मुहुः || ५-६५-११
राक्षसीभिः विरूपाभी रक्षिता प्रमदा वने | दुह्खम् आपद्यते देवी तव अदुह्ख उचिता सती || ५-६५-१२
रावण अन्तः पुरे रुद्ध्वा राक्षसीभिः सुरक्षिता |
एक वेणी धरा दीना त्वयि चिन्ता परायणा || ५-६५-१३
अधः शय्या विवर्ण अन्गी पद्मिनी इव हिम आगमे |
रावणात् विनिवृत्त अर्था मर्तव्य कृत निश्चया || ५-६५-१४
देवी कथंचित् काकुत्स्थ त्वन् मना मार्गिता मया | इक्ष्वाकु वंश विख्यातिम् शनैः कीर्तयत अनघ || ५-६५-१५
स मया नर शार्दूल विश्वासम् उपपादिता | ततः सम्भाषिता देवी सर्वम् अर्थम् च दर्शिता || ५-६५-१६
राम सुग्रीव सख्यम् च श्रुत्वा प्रीतिम् उपागता |
नियतः समुदाचारो भक्तिः च अस्याः तथा त्वयि || ५-६५-१७ एवम् मया महाभागा दृष्टा जनक नन्दिनी |
उग्रेण तपसा युक्ता त्वत् भक्त्या पुरुष ऋषभ || ५-६५-१८ अभिज्ञानम् च मे दत्तम् यथा वृत्तम् तव अन्तिके |
चित्र कूटे महाप्राज्ञ वायसम् प्रति राघव || ५-६५-१९ विज्ञाप्यः च नर व्याघ्रो रामो वायु सुत त्वया |
अखिलेन इह यत् दृष्टम् इति माम् आह जानकी || ५-६५-२० अयम् च अस्मै प्रदातव्यम् यत्नात् सुपरिरक्षितम् |
ब्रुवता वचनानि एवम् सुग्रीवस्य उपशृण्वतः || ५-६५-२१ एष चूडा मणिः श्रीमान् मया ते यत्न रक्षितः |
मनः शिलायाः तिकलः तम् स्मरस्व इति च अब्रवीत् || ५-६५-२२
त्वया प्राष्टे तिम्के तम् किल स्मर्तुमर्हसि | एष निर्यातितः श्रीमान् मया ते वारि सम्भवः || ५-६५-२३
एतम् दृष्ट्वा प्रमोदिष्ये व्यसने त्वाम् इव अनघ | जीवितम् धारयिष्यामि मासम् दशरथ आत्मज || ५-६५-२४
ऊर्ध्वम् मासान् न जीवेयम् रक्षसाम् वशम् आगता | इति माम् अब्रवीत् सीता कृश अन्गी धर्म चारिणी || ५-६५-२५
रावण अन्तः पुरे रुद्धा मृगी इव उत्फुल्ल लोचना | एतत् एव मया आख्यातम् सर्वम् राघव यत् यथा || ५-६५-२६
सर्वथा सागर जले सम्तारः प्रविधीयताम् | तौ जात आश्वासौ राज पुत्रौ विदित्वा |
तच् च अभिज्ञानम् राघवाय प्रदाय |
देव्या च आख्यातम् सर्वम् एव आनुपूर्व्यात् |
वाचा सम्पूर्णम् वायु पुत्रः शशंस || ५-६५-२७ इत्यार्षे श्रीमद्रामायणे आदिकाव्ये सुन्दरकाण्डे पञ्चषष्टितमः सर्गः एवम् उक्तो हनुमता रामो दशरथ आत्मजः |
तम् मणिम् हृदये कृत्वा प्ररुरोद सलक्ष्मणः || ५-६६-१ तम् तु दृष्ट्वा मणि श्रेष्ठम् राघवः शोक कर्शितः |
नेत्राभ्याम् अश्रु पूर्णाभ्याम् सुग्रीवम् इदम् अब्रवीत् || ५-६६-२ यथैव धेनुः स्रवति स्नेहात् वत्सस्य वत्सला |
तथा मम अपि हृदयम् मणि रत्नस्य दर्शनात् || ५-६६-३ मणि रत्नम् इदम् दत्तम् वैदेह्याः श्वशुरेण मे |
वधू काले यथा बद्धम् अधिकम् मूर्ध्नि शोभते || ५-६६-४ अयम् हि जल सम्भूतो मणिः प्रवर पूजितः |
यज्ञे परम तुष्टेन दत्तः शक्रेण धीमता || ५-६६-५ इमम् दृष्ट्वा मणि श्रेष्ठम् तथा तातस्य दर्शनम् |
अद्य अस्मि अवगतः सौम्य वैदेहस्य तथा विभोः || ५-६६-६ अयम् हि शोभते तस्याः प्रियाया मूर्ध्नि मे मणिः |
अस्य दर्शनेन अहम् प्राप्ताम् ताम् इव चिन्तये || ५-६६-७ किम् आह सीता वैदेही ब्रूहि सौम्य पुनः पुनः |
पिपासुम् इव तोयेन सिन्चन्ती वाक्य वारिणा || ५-६६-८ इतः तु किम् दुह्खतरम् यत् इमम् वारि सम्भवम् |
मणिम् पश्यामि सौमित्रे वैदेहीम् आगतम् विना || ५-६६-९ चिरम् जीवति वैदेही यदि मासम् धरिष्यति |
क्षणम् सौम्य न जीवेयम् विना ताम् असित ईक्षणाम् || ५-६६-१० नय माम् अपि तम् देशम् यत्र दृष्टा मम प्रिया |
न तिष्ठेयम् क्षणम् अपि प्रवृत्तिम् उपलभ्य च || ५-६६-११ कथम् सा मम सुश्रोणि भीरु भीरुः सती तदा |
भय आवहानाम् घोराणाम् मध्ये तिष्ठति रक्षसाम् || ५-६६-१२ शारदः तिमिर उन्मुखो नूनम् चन्द्र इव अम्बुदैः |
आवृतम् वदनम् तस्या न विराजति राक्षसैः || ५-६६-१३ किम् आह सीता हनुमन् तत्त्वतः कथयस्व मे |
एतेन खलु जीविष्ये भेषजेन आतुरो यथा || ५-६६-१४ मधुरा मधुर आलापा किम् आह मम भामिनी |
मत् विहीना वराअरोहा हनुमन् कथयस्व मे || ५-६६-१५ एवम् उक्तः तु हनुमान् राघवेण महात्मना |
सीताया भाषितम् सर्वम् न्यवेदयत राघवे || ५-६७-१ एवम् उक्तवती देवी जानकी पुरुष ऋषभ |
पूर्व वृत्तम् अभिज्ञानम् चित्र कूटे यथा तथम् || ५-६७-२ सुख सुप्ता त्वया सार्धम् जानकी पूर्वम् उत्थिता |
वायसः सहसा उत्पत्य विरराद स्तन अन्तरे || ५-६७-३ पर्यायेण च सुप्तः त्वम् देवि अन्के भरत अग्रज |
पुनः च किल पक्षी स देव्या जनयति व्यथाम् || ५-६७-४ पुनः पुनरुपागम्य विरराद भृशम् किल |
ततः त्वम् बोधितः तस्याः शोणितेन समुक्षितः || ५-६७-५ वायसेन च तेन एव सततम् बाध्यमानया |
बोधितः किल देव्याः त्वम् सुख सुप्तः परम् तप || ५-६७-६ ताम् तु दृष्ट्वा महाबाहो रादिताम् च स्तन अन्तरे |
आशी विष इव क्रुद्धो निह्श्वसन्न् अभ्यभाषथाः || ५-६७-७ नख अग्रैः केन ते भीरु दारितम् तु स्तन अन्तरम् |
कः क्रीडति सरोषेण पन्च वक्त्रेण भोगिना || ५-६७-८ निरीक्षमाणः सहसा वायसम् समवैक्षताः |
नखैः सरुधिरैः तीक्ष्णैः माम् एव अभिमुखम् स्थितम् || ५-६७-९ सुतः किल स शक्रस्य वायसः पतताम् वरः |
धरा अन्तर चरः शीघ्रम् पवनस्य गतौ समः || ५-६७-१० ततः तस्मिन् महाबाहो कोप सम्वर्तित ईक्षणः |
वायसे त्वम् कृत्वाः क्रूराम् मतिम् मतिमताम् वर || ५-६७-११ स दर्भम् संस्तरात् गृह्य ब्रह्म अस्त्रेण न्ययोजयः |
प्रदीप्त इव काल अग्निः जज्वाल अभिमुखः खगम् || ५-६७-१२ क्षिप्तवांस्त्वम् प्रदीप्तम् दर्भम् तम् वायसम् प्रति |
ततः तु वायसम् दीप्तः स दर्भो अनुजगाम ह || ५-६७-१३ स पित्रा च परित्यक्तः सुरैः सर्वैः महर्षिभिः |
त्रीन् लोकान् सम्परिक्रम्य त्रातारम् न अधिगच्छति || ५-६७-१४ पुनरेवागतस्त्रस्तस्त्वत्सकाशमरिंदम |
स तम् निपतितम् भूमौ शरण्यः शरणा गतम् || ५-६७-१५
वध अर्हम् अपि काकुत्स्थ कृपया परिपालयः | मोघम् अस्त्रम् न शक्यम् तु कर्तुम् इति एव राघव || ५-६७-१६
भवांस्तस्यक्षि काकस्य हिनस्ति स्म स दक्षिणम् | राम त्वाम् स नमः कृत्वा राज्ञो दशरथस्य च || ५-६७-१७
विसृष्टः तु तदा काकः प्रतिपेदे खम् आलयम् | एवम् अस्त्रविदाम् श्रेष्ठः सत्त्ववान् शीलवान् अपि || ५-६७-१८
किम् अर्थम् अस्त्रम् रक्षह्सु न योजयसि राघव | न नागा न अपि गन्धर्वा न असुरा न मरुत् गणाः || ५-६७-१९
न च सर्वे रणे शक्ता रामम् प्रतिसमासितुम् | तस्य वीर्यवतः कच्चिन् मयि यदि अस्ति सम्भ्रमः || ५-६७-२०
क्षिप्रम् सुनिशितैः बाणैः हन्यताम् युधि रावणः | भ्रातुः आदेशम् आदाय लक्ष्मणो वा परम् तपः || ५-६७-२१
स किम् अर्थम् नर वरो न माम् रक्षति राघवः | शक्तौ तौ पुरुष व्याघ्रौ वाय्व् अग्नि सम तेजसौ || ५-६७-२२
सुराणाम् अपि दुर्धर्षौ किम् अर्थम् माम् उपेक्षतः | मम एव दुष्कृतम् किंचिन् महत् अस्ति न संशयः || ५-६७-२३
समर्थौ सहितौ यन् माम् न अपेक्षेते परम् तपौ | वैदेह्या वचनम् श्रुत्वा करुणम् साश्रु भाषितम् || ५-६७-२४
पुनः अपि अहम् आर्याम् ताम् इदम् वचनम् अब्रुवम् | त्वत् शोक विमुखो रामो देवि सत्येन ते शपे || ५-६७-२५
रामे दुह्ख अभिभूते च लक्ष्मणः परितप्यते | कथंचित् भवती दृष्टा न कालः परिशोचितुम् || ५-६७-२६
अस्मिन्मुहूर्तम् दुह्खानाम् अन्तम् द्रक्ष्यसि भामिनि | ताव् उभौ नर शार्दूलौ राज पुत्राव् अरिम् दमौ || ५-६७-२७
त्वत् दर्शन कृत उत्साहौ लन्काम् भस्मी करिष्यतः | हत्वा च समरे रौद्रम् रावणम् सह बान्धवम् || ५-६७-२८
राघवः त्वाम् महाबाहुः स्वाम् पुरीम् नयते ध्रुवम् | यत् तु रामो विजानीयात् अभिज्ञानम् अनिन्दिते || ५-६७-२९
प्रीति सम्जननम् तस्य प्रदातुम् तत्त्वम् अर्हसि | सा अभिवीक्ष्य दिशः सर्वा वेणि उद्ग्रथनम् उत्तमम् || ५-६७-३०
मुक्त्वा वस्त्रात् ददौ मह्यम् मणिम् एतम् महाबल | प्रतिगृह्य मणिम् दिव्यम् तव हेतो रघु उत्तम || ५-६७-३१
शिरसा सम्प्रणम्य एनाम् अहम् आगमने त्वरे | गमने च कृत उत्साहम् अवेक्ष्य वर वर्णिनी || ५-६७-३२
विवर्धमानम् च हि माम् उवाच जनक आत्मजा | अश्रु पूर्ण मुखी दीना बाष्प संदिग्ध भाषिणी || ५-६७-३३
ममोत्पतनसम्ब्रान्ता शोकवेगसमाहता | हनुमन् सिम्ह सम्काशौ ताव् उभौ राम लक्ष्मणौ || ५-६७-३४
सुग्रीवम् च सह अमात्यम् सर्वान् ब्रूया अनामयम् | यथा च स महाबाहुः माम् तारयति राघवः |
अस्मात् दुह्ख अम्बु सम्रोधात् तत् समाधातुम् अर्हसि || ५-६७-३५
इमम् च तीव्रम् मम शोक वेगम् |
रक्षोभिः एभिः परिभर्त्सनम् च |
ब्रूयाः तु रामस्य गतः समीपम् |
शिवः च ते अध्वा अस्तु हरि प्रवीर || ५-६७-३६
एतत् तव आर्या नृप राज सिम्ह |
सीता वचः प्राह विषाद पूर्वम् |
एतच् च बुद्ध्वा गदितम् मया त्वम् |
श्रद्धत्स्व सीताम् कुशलाम् समग्राम् || ५-६७-३७ इत्यार्षे श्रीमद्रामायणे आदिकाव्ये सुंदरकाण्डे स्प्तषष्टितमः सर्गः अथ अहम् उत्तरम् देव्या पुनः उक्तः ससम्भ्रमम् |
तव स्नेहान् नर व्याघ्र सौहार्यात् अनुमान्य च || ५-६८-१ एवम् बहु विधम् वाच्यो रामो दाशरथिः त्वया |
यथा माम् आप्नुयात् शीघ्रम् हत्वा रावणम् आहवे || ५-६८-२ यदि वा मन्यसे वीर वस एका अहम् अरिम् दम |
कस्मिंश्चित् सम्वृते देशे विश्रान्तः श्वो गमिष्यसि || ५-६८-३ मम च अपि अल्प भाग्यायाः साम्निध्यात् तव वानर |
अस्य शोक विपाकस्य मुहूर्तम् स्यात् विमोक्षणम् || ५-६८-४ गते हि त्वयि विक्रान्ते पुनः आगमनाय वै |
प्राणानाम् अपि संदेहो मम स्यान् न अत्र संशयः || ५-६८-५ तव अदर्शनजः शोको भूयो माम् परितापयेत् |
दुह्खात् दुह्ख पराभूताम् दुर्गताम् दुह्ख भागिनीम् || ५-६८-६ अयम् तु वीर संदेहः तिष्ठति इव मम अग्रतः |
सुमहान् त्वत् सहायेषु हरि ऋक्षेषु असंशयः || ५-६८-७ कथम् नु खलु दुष्पारम् तरिष्यन्ति महाउदधिम् |
तानि हरि ऋक्ष सैन्यानि तौ वा नर वर आत्मजौ || ५-६८-८ त्रयाणाम् एव भूतानाम् सागरस्य अस्य लन्घने |
शक्तिः स्यात् वैनतेयस्य वायोः वा तव वा अनघ || ५-६८-९ तत् अस्मिन् कार्य नियोगे वीर एवम् दुरतिक्रमे |
किम् पश्यसि समाधानम् ब्रूहि कार्यविदाम् वर || ५-६८-१० कामम् अस्य त्वम् एव एकः कार्यस्य परिसाधने ||
पर्याप्तः पर वीरघ्न यशस्यः ते बल उदयः || ५-६८-११ बलैः समग्रैः यदि माम् हत्वा रावणम् आहवे |
विजयी स्वाम् पुरीम् रामो नयेत् तत् स्यात् यशः करम् || ५-६८-१२ यथा अहम् तस्य वीरस्य वनात् उपधिना हृता |
रक्षसा तत् भयात् एव तथा न अर्हति राघवः || ५-६८-१३ बलैः तु सम्कुलाम् कृत्वा लन्काम् पर बल अर्दनः |
माम् नयेत् यदि काकुत्स्थः तत् तस्य सदृशम् भवेत् || ५-६८-१४ तत् यथा तस्य विक्रान्तम् अनुरूपम् महात्मनः |
भवति आहव शूरस्य तथा त्वम् उपपादय || ५-६८-१५ तत् अर्थ उपहितम् वाक्यम् प्रश्रितम् हेतु सम्हितम् |
निशम्य अहम् ततः शेषम् वाक्यम् उत्तरम् अब्रुवम् || ५-६८-१६ देवि हरि ऋक्ष सैन्यानाम् ईश्वरः प्लवताम् वरः |
सुग्रीवः सत्त्व सम्पन्नः तव अर्थे कृत निश्चयः || ५-६८-१७ तस्य विक्रम सम्पन्नाः सत्त्ववन्तो महाबलाः |
मनः सम्कल्प सम्पाता निदेशे हरयः स्थिताः || ५-६८-१८
येषाम् न उपरि न अधस्तान् न तिर्यक् सज्जते गतिः |
न च कर्मसु सीदन्ति महत्स्व् अमित तेजसः || ५-६८-१९ असकृत् तैः महाभागैः वानरैः बल सम्युतैः |
प्रदक्षिणी कृता भूमिः वायु मार्ग अनुसारिभिः || ५-६८-२० मत् विशिष्टाः च तुल्याः च सन्ति तत्र वन ओकसः |
मत्तः प्रत्यवरः कश्चिन् न अस्ति सुग्रीव सम्निधौ || ५-६८-२१
अहम् तावत् इह प्राप्तः किम् पुनः ते महाबलाः |
न हि प्रकृष्टाः प्रेष्यन्ते प्रेष्यन्ते हि इतरे जनाः || ५-६८-२२ तत् अलम् परितापेन देवि मन्युः व्यपैतु ते |
एक उत्पातेन ते लन्काम् एष्यन्ति हरि यूथपाः || ५-६८-२३ मम पृष्ठ गतौ तौ च चन्द्र सूर्याव् इव उदितौ |
त्वत् सकाशम् महाभागे नृ सिम्हाव् आगमिष्यतः || ५-६८-२४ अरिघ्नम् सिम्ह सम्काशम् क्षिप्रम् द्रक्ष्यसि राघवम् |
लक्ष्मणम् च धनुष् पाणिम् लन्का द्वारम् उपस्थितम् || ५-६८-२५ नख दम्ष्ट्र आयुधान् वीरान् सिम्ह शार्दूल विक्रमान् |
वानरान् वानर इन्द्र आभान् क्षिप्रम् द्रक्ष्यसि सम्गतान् || ५-६८-२६ शैल अम्बुदन् निकाशानाम् लन्का मलय सानुषु |
नर्दताम् कपि मुख्यानाम् अचिरात् शोष्यसे स्वनम् || ५-६८-२७ निवृत्त वन वासम् च त्वया सार्धम् अरिम् दमम् |
अभिषिक्तम् अयोध्यायाम् क्षिप्रम् द्रक्ष्यसि राघवम् || ५-६८-२८ ततो मया वाग्भिः अदीन भाषिणी |
शिवाभिः इष्टाभिः अभिप्रसादिता |
जगाम शान्तिम् मम मैथिल आत्मजा |
तव अपि शोकेन तथा अभिपीडिता || ५-६८-२९ इत्यार्षे श्रीमद्रामायणे आदिकाव्ये सुन्दरकाण्डे अष्टषष्टितमः सर्गः